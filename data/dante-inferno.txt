

***START OF THE PROJECT GUTENBERG EBOOK LA DIVINA COMèDIA: INFIèR***


Thanks to Ermes for this translation, and Al Haines for formatting. 



Translation Copyright (C) 2005 by Ermes Culos



La Divina Comèdia

di Dante Alighieri


Tradusùda tal furlàn di San Zuàn di Cjasàrsa

da Ermes Culos

Preàmbul

Chista tradusiòn a è stada fata par divièrsis razòns. Ta li mes
ultimis  visitis a San Zuàn i'ai notàt che i zòvins a no ùsin cuasi
maj il furlàn cuant ca discòrin fra di lòu. Cuasi sempri a si esprìmin
in taliàn--encja cuant ca pàrlin cuj so genitòus. Che chistu al sèdi
in ducju i sens un ben o un mal a è roba discutìbil. A somèa, però,
che sta usànsa daj zòvins a sta segnalànt una specje di màndi a la
lenga furlàna. Cuant che scju zòvins a saràn encja lòu pàris e màris,
cuasi sensàltri a ghi parlaràn taliàn ai so fiòj, cul risultàt che paj
fiòj di che generasiòn lì il furlàn al sarà na curiositàt e basta;
sensàltri a nol sarà pì che lenga viva ca usàvin i so nonus. Cussì
chista tradusiòn a è un me pìsul contribut a la preservasiòn da la
lenga daj nustri vècjus.

I me fiòj, nasùs in Canada, a cognòsin a mondi puc il furlàn. Una dì,
forsi, a saràn tentàs di parlà il furlàn si no altri par capì se ca la
scrit so pàri. A pol dàsi encja che il me lavoru a ju incuriosarà a
lèzi Dante--ca no sarès tant na bruta roba.

Mi par di capì che La Divina Comèdia a è stada za traduzùda in furlàn,
però in tal furlàn classic, di Ùdin, di San Danèj. Da se chi saj jò,
li òperis di Dante a no son maj stadis traduzùdis (par complèt) tal
furlàn di San Zuàn di Cjasàrsa--cal sarès il me furlàn, la lenga daj
me vecjus, daj me fradis, da li me memòris da frut. Par tradùzi Dante
a no mi ocorarès altra razon che chista.

Pasolini, ta un daj so scrìs, a la sugerìt che par tant valòu cultural
cal vèdi, il furlàn al resta pur sempri la lenga dal contadìn; a me
mòut di capìlu, una lenga che, encja se coma spièli a fa ben jòdi se
ca lè un furlàn, a resta pur sempri una lenga semplicjòta, adatàda a
la vita da paesùt, cu la so parlada daj cjamps, da li stàlis, da la
plasa, dal bar, da la marìnda e sèna, da li nòsis, daj funeràj, e daj
odòus e rumòus da li sèris di estàt. Una lenga, dùncja, sensa nisùna
pretèsa di podèj tiràsi su da la cjèra e rivà a esprìmi valòus
culturàj pì als e astràs.

E che lì, che di jòdi se Dante al varès podùt usà il furlàn coma il so
"dolce stil novo" invènsi dal toscàn--che lì a è stada na roba ca mi'a
incuriosìt tant e ca mi a pocàt un bel puc a fa stu còmpit.


Guida a la pronuncja dai vocàbuj usàs ta chista tradusiòn

Vocàls:

Li vocals a van pronuncjàdis coma ches dal taliàn. L'acènt vièrt ( ` )
a lè usàt par indicà la sìlaba ca risèif l'acènt natural da la peràula
o pur par indicà significàs diferèns da la peràula, coma par esèmpli
"nòta" e "notà." Par razòns di semplicitàt a no son usàs altri acèns
(coma chel sieràt o chel dopli). Coma tal casu di "nòta" e "notà," la
distinsiòn di significàt a è rindùda asàj ben dal acènt vièrt.


Consonàns:

1. La i-lùngja ( J ) a è usàda par indicà il sun da la "j"  in
peràulis coma "jò" e "cjàsa."
2. La "z" a è sempri dolsa, coma ta li peràulis "zin," "zìmul,"
"azèit" e "lizèj."
3. La "s" a è cuasi sempri dura, coma ta li peràulis "stala,"
"strapàs" e "maestro." Ogni tant a ritèn il sun dols, coma tal taliàn;
par esèmpli "causa" e "pàusa."
4. La "c" o la "g" seguìda da la i-lùngja a ghi conferìs a la "c" o a
la "g" il sun mol coma ta li peràulis "dincj" e "grancj" opùr "dòngja"
e "stàngja."
5. La tradusiòn a no fa distinsiòn fra la "c" dura e la "q."



Esigènsis di rima:

La tradusiòn a mantèn il pì pusìbul la tersa rima dal original, encja
se ogni tant a rìmin doma li ultimis dos lèteris di una riga (o
adiritùra l'ultima e basta), càsus ca susèdin raramìnt  in Dante.

La tradusiòn a si atèn pur a la endecasìlaba dal original. Purtròp,
righis di dèis o dòdis sìlabis, na volta chì, na volta lì, a sbrisin
jù. A è da notà, però, che encja Dante ogni tant al usa cualchi sìlaba
in pì o in mancu.



Riconosimìnt:

Ta la me tradusiòn a mi'a tant asistìt La Divina Commedia, Testo
Critico della Società Dantesca Italiana, riveduto, col commento
Scartazziniano rifatto da Giuseppe Vandelli. A mi'a pur judàt la
version eletrònica Mediasoft da La Divina Commedia.
Par mancjànsa di un vocabolàri dal furlàn di San Zuàn di Cjasàrsa,
i'ai usàt il Vocabolario della Lingua Friulana di Maria Tore Barbina,
ca mi è stat amòndi ùtil, coma che ogni tant a mi è stat ùtil pur Il
Nuovo Pirona.



  Prima Cantica: Infièr

  Cjant Prin

  A metàt strada dal nustri lambicà
  mi soj cjatàt ta un bosc cussì[1] scur
  che'l troj just i no podevi pì cjatà.

  A contàlu di nòuf a è propit dur:
  stu post salvàdi al sgrifàva par dut
  che al pensàighi al fa di nòuf timour!

  Che colp amàr!  Murì a l'era puc pi brut!
  Ma par tratà dal ben chi'ai cjatàt
  i parlarài dal altri chi'ai jodùt.

  I no saj propit coma chi soj entràt:
  cun chel gran sùn che in chel moment i vèvi,
  la strada justa i vèvi bandonàt.

  Necuàrt che in riva in su i zèvi
  propit la ca finiva la valàda--
  se tremaròla tal còu chi sintèvi--

  in alt jodùt i'ai la so spalàda
  vistìda belzà dai rajs dal pianèta
  cal mena i àltris dres pa la so strada.

  Mancu pòura alòra--maladèta--
  che dentri tal còu mi veva duràt
  la not di dolòu fin ta sta mèta.

  E coma chel che cuj so sfuàrs da mat
  a lè rivàt da l'onda a la riva
  al vuàrda di nòuf il perìcul scjampàt,

  cussì jo cu la mìns ca mi bulìva
  mi soj voltàt davòu a vuardà il pàs
  che maj, ma maj, a la lasàt zent viva.

  Dopo èsimi riposàt dal strapàs
  mi soj metùt a zi su pa la riva
  si che il piè fer a l'era sèmpri il pì bas.

  Vàrda tu, ta la culìna, viva
  una lins tant svelta e lizerùta
  cu' na pièl maciàda ca la vistìva

  davànt di me dut ta'un colp a si bùta
  e tant intrìc a mi'a dat sta trapèla
  ch'in davòu quasi mi'a fat zì, la bruta!

  In ta sta matìna amòndi bièla
  al zeva su'l sorèli cun che stèlis
  ch'èrin cun lui quànt che l'amòu divìn 'la

  movùt par prin dutis che robis bièlis;
  cussì che i vèvi razòn di sperà
  da la lìnsa[2] dal pèl pituràt e lìs

  cul timp e'l dòls da la stagiòn ca l'èra;
  ma'i no savèis se pòura ca mi'a fàt
  la vista di un leòn che da la sièra

  ben cùntra di me si veva slancjàt
  cul cjavòn alt e una fàn rabiòsa
  che l'ariùta stèsa a veva tremàt.

  E una lupa di sigùr bramòsa
  par via da la so gran magrèsa
  --a cui ghi la vèvia fata pelòsa?--

  a mi a mi era di tanta gravèsa
  cul teròu cal vegnèva fòu dai so vùj
  che vìa lui il sperà da l'altèsa!

  E coma chel ca'l crompa robis par lùi,
  fin cal rìva il momènt cal pièrt su dut
  al stenta a cròdighi, coma i mùi;

  cussì i eri restàt jò ta chel trojùt
  parsè che'l nemàl sensa nisuna pàs
  mi feva zì'n ju, la che'l sorèli 'lè mut.

  Intànt chi mi ruvinàvi la a bas
  davànt daj vùi a no mi'èse capitàt
  chel chi lu vin scoltàt puc tai timps pasàs.

  Cuànt che lui di front di me a si a mostràt
  "Miserere di me," i ghi'ai sigàt,
  "se sòtu tu, ombrèna o omp fàt?"

  E lui cussì: "No omp; omp i soi za stàt,
  e i mes a èrin ducju dòi lombàrs;
  tant l'un che l'altri bon mantovàn lè stat.

  Nasùt sub Jùlio, èncja se un puc tars,
  i ai vivùt a Roma sot il bon Augùst
  tal timp dai dìus dùcius fals e busiàrs.

  Soj stat poèta e i'ai cjantàt dal just
  fi d'Anchise, vegnùt u chì da Troja,
  dop'che l'Ilion brusà 'la jodùt, cun puc gust.

  Ma tu, parsè tòrnitu ta sta nòja?
  parsè no scàlitu la culinùta
  ca è prinsìpit e razòn di dut'la giòja?"

  "Sotu tu chel Virgilio, font maj suta,
  che dal bjèl parlà i no ti sos maj sidìn?"
  i ghi'ai rispundùt cu la front basùta.

  "O dai altri poès onòu e rampìn,
  i speri cal zòvi'l gran lèzi e amòu
  ca mi'an fat zi'n sercia dal to lumìn.

  Ti sos tu il me maestro e autòu,
  doma tu ti sos chel dal cual i'ai cjòlt
  il stil bjèl ca mi a fat sì grant onòu.

  Jòt che lupa ca m'ha fat fa ziravòlt:
  liberèimi di ic, tu chi ti sas tant,
  che ic a mi ha lasàt cussì tant stravòlt."

  "Cambia strada prima da zi in davànt,"
  'la dita, vint jodùt li me làgrimis,
  "se stu brut bosc ti vus lasà scjampànt,

  che la bestia pa la cuàl ti plànsis
  no làsa nisùn pasà par sta via.
  Lu copa e basta--cussì lu impedìs.

  A è tant colma di cativèria
  che maj no si svuèjta da la brama--
  sempri a mangiarès, sta  bruta tròja!

  Cun tàncju nemài a fa da putàna
  e pi'ncjamò a saràn fin che'l Veltri[3]
  a la farà ben crepà, sta rufiàna.

  Chistu nol mangiarà ne cjera ne pèltri,
  ma conosènsa, amòu e gran virtùt,
  e luj al vivarà tra feltri e feltri.

  Sta puòra Italia a varà pur salùt
  par cùi a è muàrta la Camilùta
  ferìda cun Euriàl, Turn e Nisùt.

  Chistu la scorsarà d'ogni vilùta,
  fin ca la varà ta l'Infièr ributàda,
  la che l'invidia 'veva radìs, duta.

  Jò pal to ben i ghi l'ai za pensàda;
  tenti davòu di me; stàmi visìn;
  zarìn fòu di chì pa l'eterna strada,

  indulà che i disperàs a sìghin,
  e si lamèntin li ànimis vècis
  che la seconda mùart dùcius a bràmin;

  ti jodaràs, po', ches ca son contèntis
  tal gran fòuc, parsè ca sperìn di zi li,
  un bel dì, fra li ànimis beàdis.

  Dopo, se cun lòu i ti volaràs zì,
  ti zaràs cun anima ben pi degna:
  cun ic ti lasarài al me partì;

  che l'imperatòu che lasù al regna
  par ch'jò'i soj stat ribèl al so alt comànt
  nol vòu che par me la di lui si vègnja.

  Chì'l stà, chel che di dùt a lè comandànt,
  chì a lè il so post e la so sitàt:
  beàt chel che chì al clàma in davànt!"

  "Ti domandi di nòuf, poeta laudàt,
  par chel diu che tu no ti'às cognosùt,
  fa'n mòut chi scjàmpi stu mal disgrasiàt,

  mènimi ta chel post chi ti'as jodùt,
  chi vuèj jòdi la puàrta di San Pièri
  e chei ch'al jòdi a ti'àn tant displasùt."

  A si'a movùt, e jò visìn ghi èri.




  Cjànt Secònt

  Il dì al stava finìnt, e l'imbrunì
  al ciolèva i nemài ca son in cjèra
  da li so fadìjs, e dòma jò u chì

  mi preparàvi par lotà che guèra
  tant dal cjaminà e pì da la pietàt
  che, précis, i farài jòdi com'èra.

  Judàimi, Mùsis; e'Nzèn[4], tènti alsàt.
  O mìns chi ti has scrìt se ch'j'ài jodùt,
  chì si mostrarà la to nobilitàt.

  I'ài tacàt: "Poèta, vuàrdimi dùt,
  jòt se di virtùt in daj asàj, e còu,
  prima di vèimi tal pas pì alt metùt.

  Tu ti dis che di Silvio il genitòu,[5]
  encjamò corutìbil, al imortàl
  sècul a lè zùt, cun cjàr e pièl di fòu.

  Però, se l'aversàri di ògni màl
  'lè stat bon cun luj pensànt a l'àlt efièt
  cal sarès vegnùt da luj e'l chì e'l cuàl,

  nol par un gran màl a l'òmp di intelèt,
  che luj a l'èra di Roma e impèr
  dal grant empìreo par pàri elèt:

  La cual e'l cual, a volèj dìzi il vèr,
  stabilìda'è stada coma il post sànt
  'ndà ca risièit il sucesòu dal gran Pièr.

  Par chist'andàda che tu ti ghi das vànt,
  a la cjatàt fòu ròbis ca l'an judàt
  a vìnsi, èncja il Papa, pì avànt;

  il Vas[6] d'elesiòn a si è pur inoltràt
  par partàighi cunfuàrt a chej puòrs fedèj
  ch'il podèi salvàsi a vèvin speràt.

  Ma jò parsè vègniu; non dèze di mièj?
  jò no sòj Enèa, e nència Pauli;
  no lu mèrti, lu san ència i usièj.

  A l'è par chìstu che se'i mi làsi zi lì
  no vorès che il me vignì al fos màt:
  tu'l sàs, dìs tu, che jò no rìvi fin lì."

  E coma chel ca nol vòu pì'l desideràt,
  e nòuf pensèis a ghi càmbin propòsit,
  di mout che dal prìn dut a lè cambiàt;

  cussì i'ài fat jò ta chel post scurìt,
  parsè, pensànt, i'ai bandonàt imprèsa,
  ca era propit bruta in prinsìpit.

  "Se jò i'ài ben capìt la to intèsa,"
  a'a rispundùt che brava ombrèna,
  "ti sos un bel puc pauròus, n'ocòr scusa;

  e chistu tanti vòltis il omp al frena
  e gh'impedìs di creà robis bièlis;
  cussì fan li bèstis cuant c'an  ombrèna.

  Par chè tu da sto timòu ti ti lìberis,
  i ti dizarài di te dut se chi sàj
  dal prin moment chi ti mi'as dat pensèis.

  I'èr'lì cun chej che pi'n alt no zaràn maj,
  e una beàda da li pì bièlis
  mi'a clamàt, e jò ghi'ài dìta, ‘Dìzmi, dàj.'

  Ghi luzèvin i vùj pì da li stèlis,
  e ic'a scuminsiàt, dòlsa e bùna,
  cun vòus da ànzul ta li peràulis:

  ‘O tu buna anima mantovana,
  famosa encjamò tal mont e in su,
  ca restarà fin ch'el mont si lontàna,

  il me bon compàj, e no par càsu,
  ta chel rivòn desert 'lè sì impedìt
  dal cjaminà che dal timòu al vòu zi jù.

  i'ai pòura cal sedi sì'nsiminìt
  ch'jò tars al ajùt mi sedi levàda,
  coma che lasù di luj i'ai capìt.

  'Dès mòviti: cun peràula ornàda
  e cun se ca zova a tègnilu su,
  jùdilu, ch'jò mi sìnti consolàda.

  I sòj Beatrìs, chi ti prèj da ca su;
  i ven dal post 'ndulà chi volès tornà;
  a mi fa parlà l'amòu ca lè pi'n su.

  Cuànt chi tòrni cùl me signòu a parlà,
  di te i mi lodaràj di spès cun luj.'
  A'a tasùt: e pront jò a favelà.




  ‘O fiòla di virtùt, unica par cùj
  la nùstra ràsa a è pi colma di dùt
  chel cjèl ca la tant màncu gràncj' i sìrcui.

  Tant mi plàs l'òrdin chi ti mi'as metùt
  che l'ubidì, se'l za fòs, al sarès tars;
  dis pur il to volèj; al sarà sintùt.

  Ma dìzmi parsè chi no ti'as reguàrs
  di vignì ca jù propit ta stu cèntri
  da chel gran post, là che di tornà ti àrs.'

  ‘Sicòma chi ti vòus savèi tant in dèntri
  ti dis a la cùrta,' a'a rispundùt,
  ‘parsè  ch'i no'ai pòura di se ch'jò'i èntri.

  Si a di tèmi dòma di chel, dut
  chel, cal podarès a àltris fàighi mal;
  d'àltri no, ca nol ocòr èsi temùt.
  Jò'i soj fata par gràsia di Diu, tal,
  ca no mi tòcja la vùstra misèria,
  coma che stu gran fòuc no mi è letàl.

  Fèmina gentìl[7] a è lasù, sèria
  par chist'impedimìnt che par me ti vàs,
  che il judìsi dur lasù al va via.

  Chìsta a ghi'a fat sen a Lùsia[8], pi'n bàs
  e ghi'a dita:--A la di te'l to fedèl
  amòndi bisùgna; adès chìstu ti lu sàs--.

  Lùsia, ca è cùntra di ògni crudèl,
  a è vegnùda li 'ndulà ch'i'èri jò,
  beàda, sintàda cu' l'antìca Rachèl.

  A' dit: Beatrìs, loda di Dio,
  no jùditu chel che tànt ben ti ha volùt,
  che par tè al vulgar ghi ha dit adìo?

  No sìntitu il so plànsi penosùt?
  No jòditu la muàrt ch'al sta combatìnt
  ta che curìnt che'l mar no'a maj vinsùt?

  Tal mont no è maj stàda sì svelta zènt
  a fa'l so còmut o vèj'l so dàn scjampàt,
  coma me, che dopo un moment

  i soj vegnùda jù dal me post beàt,
  fidàda dùta dal to onèst parlà
  cal onòra te e chej ca l'an scoltàt.'

  Dopo di vèjmi fat dut stu razonà,
  si'a voltàt cuj vuj luzìns di làgrimis,
  chè sensa tontonà svèlt mi soj movùt

  e'i soj vegnùt da te, li chi ti èris;
  i'ài scorsàt che tròja chi ti has temùt,
  che sbrisà ti a fat da li rivis jùstis.

  Dùncia se èse? Parsè sòtu fermùt?
  Parsè i'atu cussì tanti pòuris?
  Su, dati coràgiu, no butàti jù dal dùt!

  Vuàrda che tre fèminis benedètis
  a si cùrin di te lasù tal cjèli,
  e'l me parlà ti promèt robis bièlis."

  Coma i florùs che di not il gèli
  a ju inghirizìs, cu la prima lùs
  a si vièrzin dùciu dres tal so stèli;

  cussì cun me, ch'i'èri di virtùt mùs,
  dut t'un trat mi soj sintùt plen di coràgiu;
  i'ài dit, com'un che dùbis non da maj vùs:

  "O se buna chè ca mi'a judàt ca jù,
  e tu pur chi ti'as ubidìt sùbit
  a se ca ti'a dita, cun tant elògiu!

  Desidèri ti mi'as metùt tal còu cal rit,
  tal che pì in davànt i vuèj zi cun te:
  i soj propit tornàt tal prin propòsit!

  Va, c'un sòu volèj ni unìs, te e me:
  tu duce, tu maestro e tu paròn."
  Sì ghi'ai dita, e dopo ca si'a movùt,

  i soj entràt ta chel alt e vert stradòn.




  Cjànt Ters

  PAR ME SI VA LÀ DA LA VAL DISGRASIADA,
  PAR ME SI VA LÀ DA L'ETERNO DOLÒU,
  PAR ME SI VA LÀ DA LA ZENT PIERDÙDA.

  IL JÙST A LA MOVÙT IL ME GRAN FATÒU:
  I SOJ DA LA FUÀRSA DIVINA STAT FAT,
  DAL DUT SAVÈJ E GRANT, E DAL PRIN AMÒU.

  NÙJA DAVÀNT DI ME 'LÈ MAJ STAT CREÀT,
  FÒU CHE CHEL CHE COMA ME 'LÈ SEMPRI CHÌ.
  DUT'L SPERÀ BANDÒNA NA VOLTA ENTRÀT.

  Sti peràulis, scùris coma l'imbrunì,
   jodùt i'ài scrìtis insìma d'un puartòn;
  e jò: "Mestri, jùdimilis a capì."

  E lùj a mi, coma un cal sa dut benòn,
  "Chi a'è miej bandonà ogni suspièt;
  chi a'è mièj cal sedi mùart ogni tontòn.

  Sin tal post rivàs ca no lè maj cujèt.
  T'jodaràs zent che di mal'n dan da par dut
  e ca'an pierdùt il ben dal'intelèt."

   E avìnt la so man ta la me metùt,
  cun mùsa suridìnt, ca mi'a dat cunfuàrt,
  cun luj ta li ròbis segrètis soj zùt.

  U chi làgnis, suspìrs, e plànzi fuàrt
  si sintèvin ta l'aria sensa stèlis,
  che jò dal me lagrimà mi soj necuàrt.

  Lènghis divièrsis e strambolotàdis,
  colps di ràbia e peràulis di dolòu,
  vòus su, vòus jù, cun sun di mans judàdis,

  a fèvin un mulineà di rumòu
  ca l'era sempri lì ta l'aria scura:
  cussì vint e savolòn a fan l'amòu.

  Alòr jò, pecjadòu, cun gran primura
  i'ài dit: "Maestro, se ca è chi sìnt?
  E cuj sòni chej ca l'àn cussì dura?"

  E luj a mi: "Chistu grant avilimìnt
  a l'an li animis puarètis di chej
  ca no'an fat ne dal bon ne dal brut, vivìnt.

  A son misculàdis cun chel grup intèj
  di chej anzùi ca no si son ribelàs,
  ma nèncja 'ghi son stas a Diu fedèj.

  No esìnt pi bièj, l'Alt a i'uà fòu butàs;
  nepùr dal profònt infièr no son volùs;
  e cussì nisùna gloria paj danàs."

  E jò: "Mestri, se ca'an chej chì vegnùs
  ca si lamèntin sempri e cussì tant fuàrt?"
  E luj a mi: "Ti lu dis si ti lu vùs.

  Chìscjus a no'an sperànsa da la muàrt;
  la so vita svuàrba a è tant basa,
  ca invidièjn dut se ca no ghi fa part.

  Fama di lòu il mont a no ghi'n lasa;
  tant Bontàt che Gjustìsia 'jù trata mal:
  lasànju li ca son; vuàrda e pasa."

  E jò, rivuardànt, jodùt i'ai un segnal
  che zirànt cussì tant svelt al zèva
  c'ogni altra posa a pareva mal;

  e davòu una fila lùngia'l veva
  di zent, che jò in no varès maj crodùt
  che la muàrt tanta a ni distruzèva.

  Dopo chi vèvi qualchidùn cognosùt,
  mi soj necuàrt da la ombrèna di chel
  che par viltàt a la fat il grant rifiùt.[9]

  Jò i'ai capìt propit a vòlu che chel
  chi jodèvi chì a èrin i pauròus
  rifiutàs dai amìs e dai nemìs dal cjèl.

  Scjù disgrasiàs pietòus maj vivùt 'vèvin;
  ducjùs nùs a èrin, e spunzùs par dut
  da èspis e da moscjòns a vegnèvin.

  Rigàdis di sanc li mùsis i vin jodùt;
  ai so piè si miscjàva di lagrimis
  e'l vegnèva da vièrs schifòus lecàt dut.

  Sùbit dopo j'ai notàt altri vìis,
  e zent i'ai jodut in riva di un grant flun;
  i'ai dit: "Maestro, a'è mièj chi ti dìzis

  cuj ca son chej la e parsè che ogn'un
  al par sì pront da zì ta l'altra banda:
  lùs an dè pùcja e i non cognòs nencjùn."

  E luj a mi: "Dut ti sarà avònda
  clar cuant che i fermarìn i nustri pas
  la che l'Acheron a si ten la sponda."

  Alòra cuj me vuj vergognòus e bas,
  timìnt che'l me tabajà no ghi plasès
  fin in riva dal flun i mi'ai dita: Tas.

  A stu punt ta'un barcjòn cuj' jòdiu adès?
  Un vecjàt[10] dut blanc dal pelàn stravècju,
  sigànt: "Guaj a vualtris, spirs brus e mes!

  No rivarèis maj i poscj' als a jòdiu:
  i vuèi partàvi ta che altra riva,
  'ndà che'n cjàlt o'n frèjt, il scur'l ven sempri jù.

  E tu chi ti sos chi, anima viva,
  va via da scjù chi, ca son ducjùs muàrs."
  Ma jodùt chi no lasàvi la riva,

  a la dita: "Par altra via o puàrs
  ti zaràs in spiàgia par pasà, no chi:
  una barcjùta ti partarà pi tars."

  E'l me capo a lùj: "Caròn, sta fer lì:
  al vòu cussì 'ndà che dut si pol vèj
  se ca si vòu; nòsta domandà di pì."

  E eco che fers son stas chej cragnòus pèj
  dal barcjadòu di che livida palùt,
  cuj vùj coma bòris ròsis, par intèj.

  Ma st'ànimis, ca sufrìvin tal so nut,
  s'impalidìvin e batèvin i dincj'
  apèna ca sintèvin il parlà crut:

  a bestemàvin Dio e'i so parìncj',
  la zent e'l post e'l timp e'i gragnèj
  da la so simìnsa--e via cuj dincj.

  Sul pi tars, unìs dùcjus insièmit, chej,
  planzìnt fuàrt, son zus tal salvàdi rivòn
  cal cjoj su chej che Diu no volin vej.

  Cuj vùj di bòris, chel demòni, Caròn,
  a ghi fa un sen e dùcjus al cjòj su;
  par chej ca van plan, il remo lè bastòn.

  Coma che d'autùn li fuèis a colin jù
  una dopo l'altra, fin che li bràghis
  a l'jòdin dùtis in cjera da la su,

  cussì l'era cun che brutis simìnsis
  di Adàm, che dal rivòn si butàvin,
  un'a'una, com'usièl chi ti clàmis.

  E via che ta l'onda scura 'zèvin,
  ma prima 'ncjamò di rivà la di là,
  chi di cà altri tantis a vegnèvin.

  "Caro'l me bon frut," al dis'l me mestri là,
  "chej ca van a murì ta l'ira di Diu,
  da ogni paìs a vegnin ducius ca;

  e'a son prons a trapasà chel flun la jù,
  spronàs--e coma--da la gjustìsia dal'Alt;
  si che, timòu o no, no si pol fermàju.

  Par chì, maj nisùn pasa sensa tuàrt;
  però, se Caròn di te si lagna,
  za ti sas il parsè dal so lamìnt fuàrt."

  Al fin di chistu, la scura cjampàgna
  a'a tremàt tant fuart che dal spavìnt
  la mins di sudòu encjamò mi bagna.

  La cjera in làgrimis a soflàt un vint
  ca la balenàt un claròu rosùt
  che via a mi'a cjolt ogni sintimìnt;

  E jù che'l me cjaf 'nsiminìt lè zut.




  Cjànt Cuàrt

  Mi'è stat rot tal cjàf chel sun profònt
  da'un brut rumòu di ton chi'ai alòr sintut
  com'un ch'a colp sveàt al torna tal mont.

  E'n zìru'l vùli riposàt i'ài movùt;
  sùbit mi soj alsàt e intòr vuardàt
  par cognosi'l post 'ndulà chi'èri vegnùt.

  Il fat 'lè che tal òrli mi soj cjatàt
  di che valàda dal buròn dolorous
  che sensa fin al risèif un lamìnt scunfinàt.

  Scùr e profònt l'era stu post nebulous,
  tant che par cuànt chi vuardàvi tal font,
  no jodèvi nuja ta stu bus pietòus.

  "Adès ven, chi zin ju ta stu svuàrp di mont,"
  a la tacàt il poeta, palidùt:
  "jo'i saraj prin e tu ti saràs secont."

  E jò, che'l so colòu i vevi ben jodùt,
  ghi'ai dita: "Coma vègniu, se tu ti tèmis
  chi ti'as da dami coràgiu in dut?"

  E lui: "Il grant patì di che persònis
  ca son ca jù mi fan tant impalidì
  dal dolòu che tu pòura ti lu pensis.

  Zìn, vin tanta strada da fa'n ta stu dì."
  Cussì dizìnt lè partìt e mi'a partàt
  tal prin sìrcul cal 'mbràsa chel abìs lì.

  Ta chel post chì, secont chel chi vin scoltàt,
  no l'era tant'l plànzi coma'l suspirà
  che tremà'l fèva dut pal'eternitàt.

  Chist l'era patì sensa turtùra
  par sì tàncju di lòu da no cròdi:
  frùs, fèminis e omps'a fèvin 'na mura.

  Il bon Maestri a mi: "No ti vòus di
  chej spirìs lì chi ti conti cuj ca son?
  Prima di zi'n davànt i vuej fati jodi

  che lòu no'an maj pecjàt, e se mèris a'an,
  no bàstin, parsè ca no'an vut batièsin,
  ca lè puàrta dal cròdi che par telè bon.

  E s'an vivùt davànt dal Cristianèsin,
  Diu no'an vut ocasiòn di adorà;
  e un di chìscjus i soj jò medèsin.

  Par difiès cussì, no par altra tara,
  i sin pjerdùs, e sol di chist ufindùs;
  i desideràn dut, ma sensa sperà."

  Se mal ca mi'an fat chej pensèis 'sì sintùs;
  ma cuancju di lòu di cussì grant valòu
  ch'jod`ut i'ai ta chel limbo, ducjus sospendùs!.

  "Contimi, Maestro, contimi, signòu,"
  j'ai scuminsiàt par volèi èsi sigùr
  di che buna fede ca vìns ogni eròu:

  "Fòu da stu post chi, cal vedi meritàt
  o no, no èse maj stat beàt nisùn?"
  Capìt a volu il me significàt,

  A la dita: "Jò i'eri nòuf ta stu stat
  cuant ch'jodùt i'ai vignì un grant e potènt
  cun un clar sen di vitòria coronàt.[11]

  Cun luj a lè zut il pari da la zent,
  il fi Abèl e l'anima di Noè,
  e di Mosè, legista e ubidiènt;

  il vècju Abramo e Davit il re,
  Israel cun so pari e cuj so fiòj,
  e Rachèl che tant al volèva vej cun se:

  chiscjùs e altris beàs son stas da Luj;
  e ti'as di savèj che prima di lòu
  nisùn si salvàva, sa no'erin ànzui.

  Al parlava ma'i no stèvin in davòu;
  a travièrs il bosc i paràvin via,
  stu bosc cun tàncju spìris d'ogni colòu.

  No èrin 'ncjamò tant lontans zus vìa
  dal post dal sun, cuant ch'i'ai jodùt un fòuc
  che'l scur di chel mont al scorsava via!

  I'èrin encjamò un puc lontàns dal lòuc
  ma mi'à dut ta'un colp parùt da jòdi
  se zent in gamba ca ghi vegnèva fòu.

  "O tu che siènsa a àrt ti sas gòdi,
  cuj sonu chiscjùs ca'an cussì tant rispièt?
  Ca no son coma i' altris si pol ben crodi."

  E luj: "Di si tant onòu a son sogjèt,
  dal mòut che lasù di te son tratàs,
  che'l cjèl'ju gràsia e'n davànt ju mèt."

  Intant una vòus i'ài sintùt chì a bàs:
  "Fèjghi tant onòu a stu grant poèta:
  al'tòrna'l so spirt, ca ni vèva lasàs." [12]

  Cussì dit e la vòus di nòuf cujèta,
  cuàtri spiris jodùt i'ài vignì u chì,
  cu la musa ne trista ne contenta.

  Il me bon mestri a la tacàt cussì:
  "Vuàrda chel la, cu la spada ta la man,
  cal sta cjaminànt davànt di chej tre lì.

  Chìstu lè Omero, poeta sovràn,
  l'altri lè Oràsio, satiric, cal ven;
  Ovidio'l ven ters e par ultin Lucàn.

  Però coma che ogni un al convèn
  tal nòn ca la sunàt cu'na vòus besòla,[13]
  a mi fan onòu, e di stu chì a fan ben."

  Cussì jodùt i'ai dùta la bièla scuèla
  di chel signòu ca la cussì alt il cjànt,
  che pì'n alt daj altris com'aquila'l svuàla.

  Dopo stàs un puc insièmit, razonànt,
  vièrs me si son voltàs e mi'àn fat bon sen,
  e'l me maestro 'la soridùt di tant.

  Pi onòu ‘ncjamò mi fèvin--oh cuant ben!--
  mi'an consideràt un da la so schièra,
  cussì chi eri sest tra chel grant inzèn.[14]

  Cussì sin zus fin la da la lumièra,
  parlànt di che robis che'l tàsi lè bièl,
  propit coma'l parlà 'ndulà ca l'era.

  Sin rivàs al piè di un nòbil cjascjèl,
  circondàt sièt vòltis da àltis mùris,
  difindùt dut intòr da un bel rusèl[15].

  Chìstu vìnt nu pasàt coma cjèris dùris,
  cuj grancj poès i soj entràt par sièt puàrtis
  ca ni'àn partàt ta un pràt di èrbis vèrdis.

  Chi vi èra zent cun espresiòns gravis,
  che di grant autoritàt a parèvin;
  tant puc a parlàvin, ma cun vòus dòlsis.

  Cussì, tiràs un puc in bànda i si sìn,
  ta un post vièrt, luminòus e alt,
  che jòdi ducjùs cuàncjus i podèvin.

  Propit li'n davànt, ta chel bjèl vert di smàlt,
  li grandi ànimis a mi'àn mostràt,
  che di vej jodùt j'ài ‘ncjamò tant riguàrt.

  Elètra cun tancju compàjs i'ài notàt,
  tra'i cuai i'ài cognosùt Ètor e Enèa,
  Sèsar dut armàt cul vùli infogàt.

  I'ài jodùt Camila e Pantasilèa
  da l'altra banda, e èncja il re latìn
  ca l'era lì cun so fia Lavinèa.

  I'ài jodùt chel Brut ca la scorsàt Tarcuìn,
  Lucrèsia, Gjùlia, Màrsia e Cornèlia;
  e'n banda, besòu, i'ài jodùt Saladìn.

  Dopo c'un puc alsàt i'ai li sèjs par aria,
  i'ài jodùt il maèstri di chej ca san[16]
  sintàt cun chej da la filosofia.

  Dùcjus lu mìrin, ducjus onòu ghi fan:
  chì i'ài jodùt Socrate e Plàton
  che davànt daj àltris visìn a ghi stàn;

  Democrito che'l mont a càsu al pon,
  Diogene, Anasagora, e Tal,
  Empedocle, Eraclito e Zenòn;

  E i'ài jodùt il bon sielzitòu dal cuàl--
  di Dioscoris i parli--e pur Orfèo,
  Tulio, Lino, e chel Seneca moràl;

  Euclide'l geometra e Tolmèo,
  Ipocrate, Avicena e Galièn,
  Averòis e'l so timòn, Aristotèo.

  Jò no pos dizi di ducjus in plen
  parsè chi'ài encjamò tant da contà,
  e'i fàs, no'l contà, ogni tant van a sen.

  Intant, daj sèis chi èrin, in doj sin ca:
  e'l duca, cal sa, mi'à menàt via di là,
  fòu da la calma, là ca si sint tremà;

  là che pi nùja a si pos pi luminà.




  Cjànt Cuìnt

  Cussì, zint jù, il prin sìrcul i'ài lasàt
  e jù tal secont, che màncu spàsiu 'la,
  ma di dolòus e lamìns tant pi colmàt.

  Minos--se oròu!--a si sint a ringhià:
  al vuarda li còlpis ta chist'entrada,
  e'l lasa'l codòn cal fèdi'l gjustisià.

  I'dìs che cuànt ch'ànima mal nasùda,
  a ghi ven davànt, dut'a si confèsa;
  luj, che di pecjadòus s'intìnt a vònda,

  la met ta l'infièr coma che ben al sa:
  si rodulèa la coda, torotòr,
  secont quànt jù ca varès da zi a stà.

  Sempri tàntis di lòu a ghi stan intòr;
  un'a'una a van al so judìsi;
  dìzin e jòdin, e dopo jù tal fòr.

  "O, sòtu chi tal post daj dolòus tu, sì?"
  a mi'à dita Minos cuànt ca mi'à jodùt,
  bandonànt pal moment il so ufìsi,

  "Atènt da l'entrà e no fidàti di dùt:
  crot puc a la grandèsa da l'entràda!. . ."
  E'l me siòr a luj: "Parsè sìghitu, brut?

  Nost'impedì'l destìn da la so strada:
  'la volùt cussì indulà ca si pol
  se ca si vòu; pi di tant no domandà."

  A chistu punt il penòus lagnàsi nol'
  àju tacàt a sìnti! I soj vegnùt
  la che'l grant plànzi mi fa pjerdi'l control.

  Rivàt'i soj 'ndulà che'l lùzi l'èra mùt,
  e'un rugnì'l veva coma mar da temporàl
  cuant che da vincj' contraris 'lè combatùt

  Maj si stràca sta bufèra infernal,
  ma i spìrs a malmèna e strasìna,
  a ju svòlta e sbàt com'cal sa fa'l màl.

  Cuànt ca rìvin davànt da la ruvìna,
  a sìntin tant sigà, plànzi e lamìns,
  e bestemà fuàrt la virtùt divìna.

  Capìt i'ai che'à scjù tìpos di turmìns
  a èrin danàs i pecjadòus carnàj,
  ch'al apetìt a sotomètin la mìns.

  E com'che l'àlis a pàrtin i sturnièj
  fis coma nùlis cuàn cal fa'l grant frejt,
  cussì chel vìnt i spirìs mal nasùs, chèj,

  jù sbalòta chì, lì, sù, jù, propit tant;
  nisùna sperànsa'a ghi da maj cunfuàrt,
  no di finì, ma di'un sufrì màncu grant.

  E coma i grù che'n alt a cjàntin da muàrt,
  fasìnt tal aria una riga lungja,
  cussì i'ai jodùt vignì, strasinànt tuàrt,

  ch'ombrènis che'l vint'l partàva dòngja.
  Par chistu i'ài dita: "Cùj sònu, Mestri,
  chej che l'aria near 'sì tant ju stàngja?"

  "La prima di lòu che tu i ti'as èstri
  di cognosi," mi'à rispundut alòra,
  "a'era regina di lènghis---un mostri!

  Àj vìsis dal cuarp butàda, sta sjòra,
  i plasèjs dal libìd ‘veva fat lècit,
  par scusà chej ch'ic an veva  na vòra.

  Semiràmis a è, e d'ic a'è stat scrit,
  ch'à suseguìt Nino, dop'vejlu sposàt:
  a regnàva cjèris che'l Sultàn 'la di d'rit.

  L'altra'è chè che par amòu si'à copàt,[17]
  rumpìnt fède cu la sinìsa dal so'òmp;
  dopo ‘ven Cleopatra, spirt pasionàt.

  E Èlina pur ti jòs, che par un omp
  tant timp a'à coròt; e ti jòs il grant Achìl
  che fin'n fin par amòu 'la lotàt, puòr omp.

  I t'jòs Paride, Tristan,"e pi di mil
  òmbris mostrànt e nominànt mi'è zùt,
  ch'amòu la vita ghi'à scurtàt'n mòut sìmil.

  Dopo ch'i'ai il me bon insegnànt sintùt
  nomà che sjòris antìchis e'i so sjòrs,
  pietàt i'ai sintùt e'i sèns cuàsi pjerdùt.

  I'ai scuminsiàt, "Poeta, dami la vòus
  par parlà cun chej doj ch'insièmit a van
  e somèjn lizerùs ta stu vint estròus."

  E luj a mi: "T'ju jodaràs cuànt ca saran
  pi visìn; alòra tu ti'u'mploraràs
  pal amòu ca ju mòuf, e lòu vegnaràn."

  Alòr' apèna che'l vint a ni'ju'à partàs,
  ju'ai clamàs: "O animìs afanàdis,
  parlàjini pur, s'à àltris no ghi displàs."

  Coma colòmbis da vòja clamàdis,
  àlis alsàdis e tal dols nit fèrmis,
  'vègnin par l'aria dal volèj partàdis;

  cussì lòu, li zens di Didòn lasàdis,
  a nù a son vignùs par l'aria tònfa,
  sì fuàrt' son stàdis d'afièt li clamàdis.

  "O tu anima dal cussì tant bon fà,
  che visitànt ti vàs par stu ariòn scur
  nù, che'l mont tinzùt di sànc i vìn timp fà,

  se'l re dal universo no ni fos dur,
  di còu lu prearèsin di dati pas,
  a ti che'l nustri gran mal ti fa'un dòu pur.

  Di chel che scoltà e che parlà vi plàs,
  nu'i scoltarìn e'i parlarìn a vuàltris
  mèntri che'l vint, com'ca lè cal fa, al tàs.

  Jò, scoltàit, i soj nasùda ta che bandis
  in riva'l mar 'ndulà che'l Po al ven jù
  par metisì'n pas cuj so tributaris.

  L'amòu, che tal còu bon si tàca sùbit su,
  su chìstu chì dal bjel aspièt si'a pojàt
  e mi'è stat cjòlt; il coma nol vòu zi jù.

  L'amòu cal vòu l'amànt sempri riamàt,
  a mi'a dat di chìstu un plasèj sì fuàrt
  che, coma chi t'jòs, no mi'à'ncjamò lasàt.

  L'amòu ni'à partàt una sola muàrt:
  Caìn'l speta chel che vita ni'à distudàt."
  Sti peràulis di lòu son vegnùdis'n puàrt.

  Puòr'ànimis, i'ài pensàt, se ca'n pasàt!
  I'ai sbasàt il cjàf, e tegnùt tant bàs,
  fin che'l poeta mi'à dit, "Se pènsitu?"

  I'ài rispundùt cussì:  "O se sfurtunàs!
  Cuàncju pensèis dols, cuàncju desidèris,
  ca'an menàt scju chi tal dolorous pàs!"

  A lòu ziràt, movùt da chìsti ròbis,
  i'ai tacàt: "Francesca, il to sufrì grant
  e lagrimà mi fan dòu, tu ti capìs.

  Ma dìsmi, al timp dal dols suspirà e tant,
  a se e coma vi àja l'amòu concedùt
  di savèj se chi stèvis desiderànt?"

  E ic a mi: "No'è nùja di pi brut
  che il recuardàsi daj momèns pi bièj
  ta la misèria; e chist'l to mestri lu sa dùt.

  Ma se la prima radìs ti vous savèj
  dal nustri amòu, se propit ti lu vòus,
  lu dis coma chel cal plans e al dis intèj.

  I stèvin na dì lezìnt chel toc gustòus
  di Lanselòt e l'amòu cal sintèva:
  besòj i'èrin e par nùja sospetòus.

  Pì di na volta i vùj ni voltàva
  chel lèzi, e palidùs i restàvin;
  ma'un moment sòu lè stat chel da la ruìna.

  Cuànt chi lezèvin com'che'l surìdi amàt
  al vegnèva tant busàt da tal amànt,
  chìstu che di me no si'a maj distacàt,

  la bòcja'mi'à busàt e 'la tremàt tant.
  Galeòt l'èra'l lìbri e'l so autòu:
  da chel dì no vin lezùt pi'n davànt."

  Mentri che l'un spirt al contàva di còu,
  l'àltri al planzèva, sì che di pietàt
  mi soj sintùt mancjà, coma un cal mòu.

  E jù'i'soj zùt, coma un cuàrp muàrt colàt.




  Cjànt  Sest

  Al tornà da la mìns, ch'èra pierdùda
  davànt da la gran pietàt daj doj cugnàs,
  che tal tristèsa no'l'vevi maj vùda,

  noufs turmìns e amondi noufs tormentàs
  i'mi jot intòr: ch'u chì i mi movi,
  o chi mi vòlti ulà, par dut son danàs.

  I'soj tal ters sìrcul, dulà che'l plòvi
  a lè etèrnu, maladèt, frèit e tant grèif;
  chì lè sempri'l stes; maj nuja ca zòvi.

  Tampièsta gròsa, àga spòrcja, e nèjf
  a si discàrga in ta st'ària nera
  e'a marsìs la cjèra che chìst'l risèjf.

  Cerberus, crudèl e divièrsa fièra,
  al zeva cajnànt cu li so tre gòlis
  su zent infangàda che chì a èra.

  Vuj inflamàs, barbòn grisignòus e grìs,
  pansòn grant e òngulis lùngis,
  al sgrifa, spèla e svèntra i spirìs.

  La plòja ju fa sigà coma càgnis:
  si ripàra ogn'un ta l'àltri cjantòn
  e si cuntuàrzin sempri, sti carognis.

  Cuant ca ni'à jodùt Cerberus, il vjeròn,
  'la vjert li bòcis e li sgrìnfis mostràt;
  dut il cuàrp si moveva di stu bestiòn.

  Il me duca li so mans a la slargjàt,
  a la cjolt su il pantàn e cul puj plen
  ta li gòlis famàdis 'la tiràt.

  Coma chel cjàn che bajànt al ven bramànt
  e si cujèta cuant che'l past 'la muardùt
  e par divoràlu dut al sta lotànt,

  sì fèvin chès, ogni mùsu sporc e brut,
  di Cerberus, il demòni; e se repetòn!
  Ogni danàt'l voleva èsi sort, dut.

  I zèvin su l'òmbris che domàdis son
  da stu plojòn, e'i ghi pojàvin i piè
  su li vanitàs[18] che vera zent no son.

  Distiràdis par cjèra dutis èrin,
  fòu che una che svelta si'a levàt
  cuànt ca'a jodùt che davànt i ghi zèvin.

  "O tu che ta stu infìèr ti sos entràt,"
  a mi ha dita, "dis cuj chi soj, si ti sàs:
  tu ti sos stat, prima che jo disfàt, fàt." [19]

  E jo a ic: "Il tant dolòu chi ti'as
  forsi da la me mins a ti tira fòu:
  chèj coma te dentri no mi son maj restàs.

  Ma dìsmi cuj chi ti sòs che stu dolòu
  ti apartèn coma chìsta gran pèna
  che, se no la pi grànda, a fa pi dòu."

  E luj a mi: "La to sitàt, ch'è plena
  sì d'invidia che za ven fòu daj òrlis,
  mi'a tegnùt in ta na vita serena.

  Vuàltris sitadìns Cjaco mi clamàvis:
  par via di che stupida di gola
  i'sòj ta la plòja, tu ti lu jòdis.

  E jo, puorànima, no soj besòla;
  sti àltris a sufrìsin il stes afàn
  par sìmil colpa," e no pì peràula.

  I'ghi'ai rispundùt: "Cjaco, il to malàn
  mi'è pesànt, e al'lagrimà m'invìda;
  ma dìsmi, si ti sàs, da ca vegnaràn

  dùcju chej da sta sitàt dividùda;
  s'an dè di drès; e dìsmi la rasòn
  che di tant malvolèj a è batùda."

  E luj a mi: "Dopo 'na lùngja tension,
  vegnaràn al sànc, e la part salvàdia,
  l'altra butarà fòu cun dura asiòn.

  Pì'n davànt'è mièj che chist'a sesti via
  entri tre àis, e ca zedi a vinsi l'àltra
  par fuàrsa dal tal da la lusingherìa.

  Par un bel puc i cjafs als a tegnarà,
  tignìnt l'àltra pocàda amondi in ju,
  com's'al vès displasèj o pucja cura.

  Di dres an de doj, ca son puc scoltàs su:
  supiarbia, invidia e'varìsia 'son
  li tre sintìlis che'i còus a'an impijàt su."

  Chì la smetùt se ca feva compasiòn;
  e jo a luj: "Su, di pi ti m'insègnis
  e di pì parlà fami un regal bon.

  Farinàt e'l Teghiàj, zent ch'èrin dègnis,
  Jàcu Rusticusi, ‘Rigo e'l Moscja
  e l'àltris ch'al ben fa s'inzegnàvin[20], dìs

  'ndulà ca son, che d'jòdiu i vuej riscjà;
  che i'ai propit tanta vòja di savèj
  sa son lasù o se l'infièr ju pèscja."

  E luj: "Lòu son tra l'ànimis dal nèri p'intèj:
  divièrsis còlpis ju tira vjers il font:
  si ti vas p'in ju, ti'u jodaràs, chej.

  Ma cuant chi ti saràs lasù tal dols mont,
  i speri ch ti mi metis in mìns d'àltris:
  basta; di dìsiti di pì no soj pront.

  Da chì, di sbiègu mi deva ocjàdis;
  mi'a vuardàt, e dop'un puc i vùj 'la sbasàt
  e'l rest cun ch'altr'ànimis infangàdis.

  E'l duca a mi: "Pì nol vegnarà sveàt
  di ca dal sun da l'angèlica tromba,
  cuant ca vegnarà l'ostìl potestàt:

  ogn'un'l riodarà la puòra tomba,
  su'l cjolarà la so cjar e figura,
  e'l sintarà chel che sempri'l rimbòmba."

  I vin trapasàt sta spòrcja mistùra
  di ombrènis e plòja, zint mondi plan,
  tocjànt un puc da la vita futura:

  sì ch'jò i'ài dit: "Mestri, scjù turmìns ca'an,
  cresarànu dopo la gran sentènsa
  o saran' pi pìsui o si scjaldaràn?"

  E luj a mi: "Tòrna ta la to siensa,
  ca vòu, cuant che la roba è pi perfèta,
  che pì si sint'l ben, ma èncja'l mal s'intensa.[21]

  Dut che chista zinìa maladèta
  in vera perfesiòn maj pì no zaràn,
  di cà pi che di là l'èsi al spèta."

  Atòr di che stràda sin zùs man a man,
  parlànt tant di pì di chel ch'jo i'ài dita;
  e'I sin rivàs 'ndulà ca è pi malàn:

  e Pluto, il gran nemìc, 'lè chì cal sta.




  Cjànt Siètim

  "Papè Satàn, papè Satàn, aleppi!" [22]
  'la tacàt Pluto cu la so vòus ràuca;
  e chel omp gentìl che tant al sa, e pì,

  par dami cunfuàrt a mi'à dita: "Ven ca,
  no vej pòura, che par cuànt che lùj'l provi,
  di lasà sta riva no n'impedirà."

  Alòra, voltàt vièrs chel dal sglònf làvri,
  a ghi'à dita: "Lupo maladèt, tas su:
  cu la to ràbia rosèiti pur dentri.

  A no è sensa razon chi zin chì jù:
  cussì lè volùt ta l'alt, 'ndà che Michèl
  si'à vendicàt di che ribeliòn la sù."

  Coma velis sglonfàdis da vintusèl
  a còlin spleasàdis cuant cal cola l'àrbul,
  sì è colada'n cjera sta bestia crudèl.

  E sin rivàs tal orli dal cuàrt sìrcul
  entrànt sempri pì ta la riva dulìnt
  ca 'nsàca dut'l mal dal mont, grant e pìsul.

  Ahi gjustìsia di Dìu! Cuj tègnia'n mint
  i nòufs patimìns e dolòus ch'i'ài jodut?
  parsè nustra colpa punì cussì a'ntint?

  Coma ca fa l'ònda là sul Charibdùt
  ca si romp cun che ca ven da l'altri mar,
  cussì convièn che chi la zent ‘fedi un zirùt.

  Che chì'èra pì zent dal solit, era clar;
  d'una banda e dal'altra, sigànt fuàrt,
  a remenàvin pèis cul pet muscular.[23]

  Si sbatevin in tor, e sintìnt tuart,
  ogn'un si ziràva e voltava'n davòu,
  sigànt: "Parsè tèntu?" e "Parsè no, stuàrt!"

  A si ziràvin lì ch'èra puc claròu
  da ogni man pa la banda opòsta
  e via cul sigà nojòus, sens'eròu;

  alòra si voltavìn, sensa sosta,
  pal so miès sìrcul ta che altra giòstra.
  E jò, cul còu cal steva mal e basta,

  i'ài dita: "Maestro, fami ‘ na mostra
  di che zent ch'è chì: sonu dùcjus clerics
  chej tonsuràs a la nùstra sinistra?"

  E luj a mi: "Dùcjus' son stas stràbics
  di mìns cussì tant in ta la so vita,
  che spèsis bunis no fèvin[24], scjù lambìcs.

  A vègnin za ben bajàs," a la dita,
  "cuant ca rìvin in taj doj puns dal sìrcul
  'ndà che colpa contraria a ju smìsta.

  Chìscj'èrin prèdis, che di tèt pelòus sul
  cjaf non d'àn, com'pur pàpis e cardinài,
  che crumìrus a èrin, e no'n pìsul.

  E 'lòra jò: "Maestro, tra chiscju tài
  jò i varès da cognòsi qualchidùn
  di chej ca si son infangàs di scju mài."

  E luj: "Pensèjs strans ti'as, ogni un:
  la vita 'gnorànta ca ju'a tant sporcjàs
  pài cognosìns 'son adès di colòu brùn.

  Par sèmpri a continuaràn a fa fracàs:
  chiscjus[25] fòu a vegnaràn dal sepùlcri
  cul pùj sieràt, e'i altrìs cuj cjàfs spelàs.

  Il mal dà e il mal tègni il mont pùlcri
  a ghi'à cjòlt, e menàs ta sta barùfa:
  sèdin se ca sèdin, jò'i no ju 'mpùlcri.[26]

  Adès ti jòs, fiòl me, ca no fan mufa
  i bèns metùs in man da la Furtuna,
  di lotà paj cuàj la zent maj si stùfa;

  pars'che dut l'òru ca lè sot la luna,
  e ca lè za stat, a'chist'ànimi' stràchis
  a no ghi zovarès, nèncja a una."

  "Maestri," i ghi'ài dit, adès ti mi dìsis:
  "chìsta Furtuna che tu ti'as minsonàt,
  se ch'è, ch'i bèns dal mont'a'a ta li grìnfis?"

  E luj: "Puòri creaturis, cuànt stonàt
  chi vejs--cuant'ignoransa--e chist v'ufìnt!
  Adès capìs ben il me significàt.

  Chel che dut'l savèj a la sempri prezìnt,
  la fat i cjelis e ghi'a dat la guida,
  sì ch'ogni part t'ogni part a va splendìnt,

  e la lus par dut compaj a l'afìda;
  cussì cu la roba bjèla d'ogni dì:
  al vou ca vegni in tal mòut spartida

  che ferma li no resti sempri, di dì'n dì;
  ma che da zent a zent e sanc a sanc
  sensa l'impedimìnt dal omp a zedi.

  Pars'che la zent va su e ju, flanc a flanc,
  seguìnt da la Furtuna il judìsi,
  che platàt 'lè coma bisàta tal fanc.

  No è contrast fra ic e'l vustri cognòsi:
  chìsta a prejòt, gjùdica, e proseguìs
  a regnà; pur altri dìos a fan cussì.

  Li so permutasiòns a non'an pausis:
  la necesitàt la fa cori a fuàrt,
  sì spes son zens ca si càmbin, e tàntis.

  Chìst'è che ca risèif sempri tant tuàrt,
  pur da chej ca varèsin da plaudìla;
  ghi dan colpa, lòu, cun vòus ch'a dal stuàrt;

  Ma ic è cuj beàs; colpa non dè là:
  cul'altri prin' creatùris contenta,
  a si la got a zirà la so rodèla.

  Adès zin ju la che la pietàt aumènta;
  za còla ogni stela ch'in su zèva
  cuànt ch'jò mi soj mot, e'l pi stà lè vietàt."

  Zùs i'sìn atòr dal sìrcul; li si jodèva
  una font ca bolèva e colàva
  in ta un fosàl che da li'l vegnèva.

  Lì l'aga scura tant si remenàva;
  e nu, seguìnt che onda cjalinòsa,
  jù sin zus, par troj che'n banda'l menàva.

  Styx si clama sta zona paludòsa;
  chì a'ven sta puora rojùta, vignìnt jù
  al piè di sta riva grisa e pietòsa.

  E jò, chi èri chì vuardàvi fis la jù,
  i'ài jodùt zent fangàda ta chel pantàn;
  nus e cul musu lunc a èrin duciu.

  Chìscjus si malmenàvin cu la man
  e cul cjaf e cul pet e èncja cuj piè,
  e a si sbranàvin cuj dincj, plan a plan.

  Alòra'l bon mestri: "Caro fiol, chi'è
   l'anima di ognun vinsùt da l'ira;
  j'vuèj pur che tu t'vègnis a crodi che

  sot da l'aga a è zent ca suspira
  e fa bulì chist'aga fin parzòra
  coma che'l vul'ti dis, la cal zira.

  Dal fangu'n dit:"Vìlis i'èrin na vòra
  ta l'aria dolsa che'l soreli'l legrìs,
  roseàs dentri da rabia e malòra.

  ‘Dès 'sin chì malcontèns ta scju fangus grìs.
  Chist'ìn[27] a lu gorgolèin scju puòrs brùs
  che cun clar'peràula no ti lu sintìs."

  ‘Si da stu cragnòus di pos via i'sìn zus.
  tegnìnsi tra la riva secja e'l mjès'
  e vuardànt chej che sta melma'ghi da singlùs:

  al piè d'una tòr sin rivàs dop'un piès.




  Cjànt Otàf

  Jo'i dis, continuànt, che amòndi prima
  chi rivàsin al piè di che alta tòr
  i nustri vuj èrin za zus insìma,

  'nta che do flamùtis chi ghi vèvin jodùt 'ntòr
  e n'altra che da lontàn feva sen:
  se fadìja a cjòighi'l  vuli d'intòr!

  Jò mi soj voltàt al mar di dut l'inzèn:
  i'ai dit: "Chist'sel dìsja, e se cal rispùnt
  l'àltri fòuc, e cuj l'èse ca lu mantèn?"

  E luj a mi: "In ta l'onda sporcja, smunt,
  za ti podis jòdi chel ca si spèta,
  se'l fàngu fumòus no lu plàta, apùnt."

  Fil 'no la maj pocàt da se saèta,
  ca corès via pa l'aria finùta
  com'ch'jò'i'ai jodùt ‘na nàf pisulùta

  vignì par àga vjèrs nu, sta navùta,
  governàda da soltànt un galeòt,
  cal sigàva: "T'sòs chì, anima brùta!"

  "Flegiàs, Flegiàs, nosta fa tant'l simiòt,
  a la dita il me siòr," chista volta:
  ti ni'as doma pasànt ta stu casòt."

  Coma chel che il grant ingàn al scòlta,
  ca ghi'è stat fat, e dopo lè malcontènt,
  cussì Flegiàs: rabia'n davèva tanta.[28]

  Il me duca a lè 'lòr zut  in barcja, atènt
  che jò dopo di luj i vi zes dentri;
  e plena 'èra doma cun me presènt.

  A bordo sin entràs, cun me al centri,
  e a zèva seànt la prua antica
  tal aga tant di pì sinò cun àltri.

  Cuànt che la palùt muàrta i pasàvin ca,
  davànt di me si'è metùt un di fangu plen
  e là dit: "Prin da l'ora, se fatu ca?"

  E jò a luj: "Jò no rèsti, èncja si ven;
  e tu cuj sotu, chi ti sos cussì brut?"
  E luj: "Soj un che dal plànsi no si ten."

  E jò a luj: "Cul plànsi e pur cul lut,
  spirit maladèt ti sos, ta scju ledàns.
  Ti cognòs, èncja si ti sos spòrc par dut."

  Alòr'l schifòus la pojàt sul lèn li mans,
  ma'l Mestri, necuarzùt, jù a la pocàt,
  dizìnt: "Va ju di chì cun chej altri cjàns!"

  Subit dopo, il cuèl a mi'à imbrasàt,
  e busàt, dizìnt: "Ti sos plen di sdègnu;
  beàda ic[29] che par te a si'à' ncintàt!

  Chel li tal mont 'lè stat plen di orgòliu;
  bontàt non dè ch'ornamènti'l so recuàrt:
  par chel stu danàt 'lè tant furiòus ca jù.

  'Ndè tancjus lasù adès ca fan riguàrt,
  che chì a stan fazìnt doma pursitès,
  lasànt di se stes un pensà brut e fuàrt."

  E jò: "Mestri, se chi mi la godarès
  a jòdilu a tufàsi ta sta mèlma,
  prima di bandonà stu lac nualtri' stes."

  E luj a mi: "Pi'n davànt ca si rema
  e ca si jòt, e pì ti saràs pasùt:
  a'è miej chi ti ti gòdis chista bràma."

  Subit dopo, il grant turmìnt i'ai jodùt
  ca'a fat di luj chista cragnòsa zent.
  che Diu 'ncjamò i lodi e ringràsi dut!

  Ducjus a sigàvin: "A Filìpo Arzènt!"
  E stu puòr disgrasiàt di spirt fiorentìn
  se stes si roseàva, chel sacramènt.

  Chi lu vin lasàt; altri no vi dizìn;
  ma ta l'orèlis i'ai sintùt'n rumou che
  mi'à costrèt a vuardà fis la chi zèvin.

  Il bon mestri a la dit: "Adès, fiòl me,
  si visìna la sitàt dal non di Dit,
  cu la so seria zent, che sì tanta'n dè."

  E jò: "Mestri, li so moschèis, si'ai capìt,
  là in ta la val i pol za ben jòdi;
  ròsis coma il fòuc a son, i soj pròpit

  sigùr."  E luj a mi'a dit: "Ben ti pos cròdi
  che l'etèrno brusà li mostra ròsis,
  come che ta st'infièr tu ti pos jòdi.

  Nu pur sin rivàs dèntri ta li fòsis
  ca circòndin che cjèra sconsolàda:
  dut di fièr pareva ca fòsin fatis.

  Dopo vèighi fat na granda ziràda,
  i sin rivàs 'ndulà che chel dal timòn
  "Vegnèit fòu," la sigàt, "chì è l'entràda."

  Jò in daj jodùs pi di mil tal puartòn,
  plovùs dal cjèlo, che rabiòus dizèvin:
  "Stu chi nol somèa muàrt; parsè razòn

  l'èse ca 'ndulà che ducjus muàrs i sin?"
  E il me bon maestri a ghi'à fat sen
  di volèighi parlà, sensa me visìn.

  Alòr'àn calàt un puc l'àlis, dal plen,
  e'àn dita: "Ven tu, besòu, sensa chel
  ca si'a 'zardàt a entrà ta stu terèn.

  Cal torni besòu, chel màt, la dal cancèl;
  cal provi, sal sa; che tu chì ti restaràs
  chi ti lu'as compagnàt ta sì scur stradèl."

  Pensa ben, letòu, se jò mi sconfortàs
  al sun di che peràulis maladètis,
  che pòura i'vèvi di restà fra'i danàs.

  Caro'l me duce, che pì di voltis
  sièt ti mi'as tegnùt tant cont e liberàt
  da gran 'dificultàs, c'an d'èra tàntis,

  nòsta lasàmi," j'ài dit, "cussì disfàt;
  e se'l pasà pì'n davànt a ni'è proibìt,
  tornàn in davòu pal troj ca ni'a partàt."

  E chel siòr che fin chì mi vèva 'sistìt,
  a mi'a dit: "Nòsta tèmi, che il nustri pas
  nisùn pol cjòinilu: da tal a ni'è dat.

  Ma stàmi atènt, e'l spirit strac chi ti'às,
  tènlu su e nudrìs'lu di bon sperà
  che jò no ti lasarài ta stu mont bàs."

  Cussì'l va, e besòu i soj li ca l'èra
  il me dols pàri, e jò'i resti'n forsi,
  che'l si e'l no tal cjàf a mi fèvin guèra.

  Luj l'èra lontàn par ch'jò lu sintèsi,
  ma luj la cun lou tant a lunc no lè stat:
  ogn'un dentri lè svelt tornàt a mètisi.

  I nustri 'versàris li puàrtis ghi'àn sieràt
  in mus'al me siòr, che fòu lè restàt,
  e vièrs me lè vegnùt, cun pas moderàt.

  Cuj vùj par cjèra e li sèjs che mostràt
  no vèvin baldànsa 'la dit suspirànt:
  "Fòu da sti puòri cjàsis mi'an sieràt."

  E a nu: "Tu, parsè chi m'ìriti tant,
  nosta vej pòura, che jò'i vins sta prova,
  che lòu dentri a lòtin tant, nonostànt.

  Sta so tracotànsa no è miga nova;
  za làn usàda ta puàrta pì nota[30],
  ch'èncja 'des, sensa cjadenàs a zova.[31]

  Insìma d'ic ti jòs la scrita muarta:[32]
  e za da chi di ic 'va jù la riva,
  pasànt par chej cìrcui sensa na scorta,

  un tal che par luj dut vièrt' a ni vegnèva.




  Cjànt Nonu

  Chel colòu che viltàt di fòu mi'à tocjàt
  jodìnt il me duca tornà in davòu,
  pì tost dentri di luj a si'à ritiràt.[33]

  Si'è fermàt a colp, com'un cal sint rumòu,
  parsè che'l vùli nol mena tant'n davànt
  tal scùr e calìgu di grant spesòu.

  "E pur a nu ni tòcja vinsi lotànt,"
  'la tacàt luj, "si no...Tal[34] si'à ufrìt:
  Oh, ch'àltri al rivàs i vorès cussì tant!"

  J'ài ben jodùt com'ca la platàt subit
  il scuminsià cun l'altri ca la dita,
  ma divièrs di chel che prima'l veva dit;

  Ma la pòura no là podùt evità,
  parsè ch'jò'i gh'devi a la peràula rota
  pì pèjs si no a ches che dop' là dita.

  "In tal font di chista conca puarèta,
  no vègnia maj jù nisùn dal prin scjalìn
  che par pèna'l sperà a ghi si sgrèta?"

  Cussì ghi'ài domandàt; ; e luj: "Mo jodìn,"
  'la dit: "no capita spes che un di nu
  al cjamìni la 'ndulà che nu i zin.

  N'altra volta, lè pur ver, soj vegnùt ch'jù,
  scongiuràt da la Eritòn, che strìa,
  che taj cuàrps a riclama i spirs da la sù.

  Da puc mi'èri da la cjàr liberàt via,
  che ic mi'a fat entrà dentri di chel mur,
  par cjòighi un spirt dal sercli di Giudèja.

  Chel a lè il post pì bas e il pì scur,
  e'l pì lontàn dal cjèl che dut al zira:
  i'saj ben'l percòrs; però ti fa sigùr.

  Chista palùt, che'l grant spusà a spira,
  a circonda sta dolorosa sitàt
  'ndà chi no entrarìn pì sensa ira.

  Di pì là dit, ma in mins no mi'è restat,
  parsè che'l vuli a si'èra za voltàt
  e che tòr da la pica ruvìnt vuardàt,

  'nda ca si son alsàdis dut un trat
  tre infernal' fùriis di sanc tinzùdis;
  che forma feminil a vèvin,e l'àt;

  'nglusàdis a'èrin d'ìdris bjèlis verdis
  cun madràs invènsi di cjavièj, e sbis,
  ca sbuzigàvin ta che frons tant fièris.

  E luj, che ben al cognosèva sti sèrvis
  di che regina che tant'a lagrimèa,[35]
  "Vuarda," a la dita, "sti belvis d'Erìnis.

  Chist'a sinistra'è la Megerèa;
  chè che a destra a plàns a è Alèt;
  tal mjès," 'la finìt, "a'è Tesifonèa."

  Cul'òngulis a si sgrifàvin il pet;
  sbatevìn li mans e a sigàvin si alt
  che par timòu mi soj strinzùt al poèt.

  "Medusa' ven ben, e lu farìn di smalt,"
  a dizèvin sti striis vuardànt a bas:
  "maladèt chel Teseo, e'l so asàlt."

  "Vòltiti'n davòu e ten i vuj sjeràs;
  che se'l Gorgon si mostràs e tu t'lu jodès,
  tornà no si pod'rès pi taj nustri pas." [36]

  Cussì la dita'l maestro; e luj stes
  mi'a voltàt, e no ghi'an bastàt li me mans,
  ma'nglusàt mi'a cu li so mans li mes.

  O vuàltris la chi vejs i intelès sans,
  amiràit la dutrìna ca s'infonda
  sot il velàn daj vers chi stejs lezìnt e strans.

  Za'l vegnèva su par sta sporcja d'onda
  un gran fracàs di rumòu, plen di spavìnt,
  che tremà'l feva ogni una sponda;

  no l'era stat fat d'altri che da un vint
  impetòus, par via di contrar'pasiòns,
  cal ferìs il bosc e, zint cussì fazìnt,

  braghis al romp e sbat via cun st'asiòns;
  cuant'àriis ca si dà, zint via polvaròus,
  fazìnt scjampà bestis e pastòus daj mons.

  I vuj mi'à vièrt e dita: "Adès ti vòus
  indresà i vuj vjers che spluma'ntica
  par la via, la che'l fun lè pi sindiòus."

  Coma rànis cuant ca jòdin madràs ca
  o la, da l'àga a sparìsin dutis
  e ta la cjera a si van a platà;

  sì jodùt i'ai tant'ànimis distrùtis
  scjampà via di front di un che cul pas
  al pasàva'l Styx cu li plantis sùtis.

  Di tor dal cjaf a si cjolèva chel gras
  calìgu, la man sinistra spes davant;
  altri a non d'era ca lu disturbàs.

  Da la sù, si sà, l'era vegnùt stu sant;
  voltàt mi soj al mestri, ca mi'à fat sen
  chi stes cujèt e chi mi inchinàs tant.

  Ahi cuant ca mi parèva plen di disdèn!
  a la puàrta lè vegnùt; cun che bachèta
  'la vjerta, coma ca no ves vut ritèn.

  "O cjasàs dal bon cjel, zent maladèta,"
  a la dit luj ta l'orìbil entrada,
  "'ndulà'i cjolèisu sta' rogànsa bruta?

  Parsè puntà cuntra chel che l'alt'l manda,
  il fin dal cuàl nol pol maj vignì fermàt,
  e che'a vòltis pi dolòu 'ncjamò vi da?

  Se zòvia sbati'l cjaf cuntri'l destinàt?
  Chel Cèrber vustri, ch'ognun'l recuàrda,
  a lè 'ncjamò'n barba e gola ben spelàt."

  Dopo a si'à voltàt vièrs la strada lorda,
  sensa fani motu, ma dut someànt
  a un'òmp che ben altri robis al vuàrda

  che chel di che zent ca ghi sta li davànt;
  e nu'i vin movùt i piè vièrs la cjera,
  sintìnsi sigùrs dopo chel parlà sant.

  Lì i sin entràs sensa rabia o guèra;
  e jò, chi vevi propit tanta gola
  di jodi se che tal fortèsa a sjèra,

  apèna entràt, i'ai vuardàt ca e la;
  e a ogni man jodùt i'ai un gran prat
  che ne dolòu ne grant turmìnt al cèla.

  Coma che al Arli dal Rodàn stagnàt,
  e coma a Pola, visìn dal Cjarnàr,
  lì che l'Italia'a'l so cunfìn bagnàt,

  dut a lè doventàt un gran sepulcràr.
  cussì a era chì ta dut'li bandis,
  doma che chì a l'era tant pi amàr;

  di tòmbis e flamis'n d'era tantis,
  e ogni tomba li flamis' bruzàvin,
  si che'l fièr l'era mol e pront paj fabris.

  Ducju i so cujèrtis a si vjerzèvin
  e mandàvin fou cussì pietòus lamèns,
  che daj puarès e ufindùs parèvin.

  E jò: "Maestro, cuj a sonu che zèns
  che, soteràdis dentri di che tombis,
  a si pol sinti ca son di dolòu plen's?"

  E luj a mi: "Chi'a son i eresiàrchis
  cuj so disèpuj di ogni stamp, e ben
  pì chi ti cròdis 'son li tòmbis càrghis.

  Chì simil cun simil sepelìt al ven,
  e i monumìns son pi e mancu cjals."
  Di zì a man destra ‘mi'à dopo fat sen;

  cussì sin pasàs tra i martìrs e i murs als.




  Cjànt Dècim

  Fòu via l'era 'dès inviàt par un viùt
  tra i murs da la cjera e i sepùlcris
  il me mestri, e jò davòu ghi soj zut.

  "O màsima virtùt, che par scjù serclis gris
  ti mi mènis," i'ai dit, "coma pur ti plas,
  pàrla e sodìsfa i me desidèris.

  Chej che'n ta sti tombis a son distiràs,
  si podarèsia jòdiu? Son za alsàs
  dùcj'i cujèrtis, e da nisùn badàs."

  E luj a mi: "Saràn dùcjus sieràs
  cuant che da Josefàt[37] chì'a tornaràn
  cun chej cuàrps che la su a son stas lasàs.

  Il so simitèri da sti bàndis a'an
  chej che cun Epicuro a son butàs,
  che l'ànima cul cuàrp muàrta a la fan.[38]

  Però a la domanda chi ti mi fas,
  chi dentri ti saràs subit sodisfat,
  coma pur il desideri chi ti mi tas."

  E jò: "Bon'l me duca, i ten scostàt
  da te il me còu, doma par dizi puc,
  e tu a chist'ti mi'as ben preparàt."

  "O tu Toscan che par la sitàt dal fòuc
  vif i ti vas cul parlà cussì onèst,
  resta pur còmut u'chi tal nustri lòuc.

  Dal to mòut di parlà a si capìs prest
  'n ta cual nòbil paìs chi ti sos nasùt
  al cual forsi ghi soj stat masa molèst."

  Stu sun a le sùbit ben clar fòu vegnùt
  da na tomba, ma jò'i mi soj visinàt
  pauròus al duce me propit un bel puc.

  E luj a mi'à dit: "Sta fer; se atu fat?
  Jot la che Farinata' si'a alsàt su:
  ti lu jodaràs dut 'dès ca le levàt."

  Jò lu vevi za cuj me vuj fisàt su;
  e luj s'alsàva cul pet e cu la front
  coma chel che cul infièr 'la ves tant su.

  E svelt cu li so mans il duca, e pront,
  tra li tombis a mi'a pocàt vièrs luj
  dizìnt: "Di se chi ti ghi dis, ten ben cont.

  Rivàt a'piè da la so tomba, i so vuj
  fisàt mi'an, e dopo, alcuànt sdegnòus,
  a mi domanda: "I to parìns soni cuj?"

  Jò chi eri di ubidì desideròus
  nuja no ghi'ai platàt ma dut ghi'ai vjerzùt;
  alòra li sèjs a l'alsàt e la vòus;

  cuant orgòliu cuntra me ca'an metùt,"
  a la dit, "e cuntra i mes e la me part;
  si che do vòltis ju'ai mandàs fòu dal dut."

  "Butàs fòu si, ma son tornàs d'ogni part,"
  ghi'ai dit, "l'una e l'altra volta;
  ma i vustris a no'an ben capìt che art."

  A chistu punt, da la tomba scujèrta
  a si'à fat jodi d'altri spirt la musa:[39]
  in zenòli a l'era, visìn d'ombr'alta.

  In ziru 'la vuardàt, cun aria curiosa
  d'un cal voleva jòdi si'eri besòu;
  e dopo vej cunsumàt il curiosà,

  planzìnt 'la dita: "Se tal neri dolòu
  di sta prezòn ti vas par altèsa di inzèn,
  me fì'n dulà ca lè? L'àtu lasàt fòu?"

  E jò a luj: " Dut di besòu i no ven:
  chel cal speta là, par chì a mi mena,
  che forsi'l vustri Guido'l veva'n disdèn."

  Se cal dizeva e la so gran pena
  mi vèvin za'l non di stu chi sugerìt;
  ma la risposta' era cussì plena.

  A colp levàt a la sigàt: "Se'àtu dit?
  Dis su! A la vut? No l'ese pi'n vita?
  'L dols lumìn daj so vuj nol ven pi ferìt?"

  Cuant ca si ha rindùt cont dal esità
  che jò'i fevi prima di rispundighi,
  lè colàt jù lì che par sempri'l resta.[40]

  Ma chel'altri dal còu grant, sul se chi ghi
  vevi dita lè restàt, cul stes aspièt,
  sensa mòtu, roba da no cròdighi;

  e lè subit tornàt ta chel prin sogjèt,
  "Se lòu a son bòjs,"  la dit, "di tornà,
  chel a mi da pi turmìnt di chistu jèt.

  Un sincuànta vòltis s'jodarà 'mpià
  la musa di che sjòra che chi a regna,[41]
  che ti savaràs cuant pejs ca la'l tornà.

  E se maj il mont dols a ti impegna,
  dìzmi: "Parsè sonu sempri sì spietàs
  cuntra i mes in ta ogni so làgna?"

  Alòr' jò a luj: "Il turmìnt e'l grant fracàs
  ca ha fat l'Arbia in ros coloràda,
  propit cussì a fan fa taj nustri palàs."

  Vint scjasàt'l cjaf e dat na suspiràda,
  "U chi no soj stat doma jò," 'la dit;
  "cun razòn cuj altris' soj zut in strada.

  Ma doma jò soj stat, là ca'a sufrìt
  ogn'un pal mal da la puòra Firensa,
  chel che tant a la lotàt pal so dirìt."

  "Pal riposà da la vustra simìnsa,"
  i lu'ai preàt, "Sclarìmi chel dùbit
  cal ten duta 'ngropàda la me siènsa.

  I sint chi sèjs bon d'jòdi, si'ai ben capìt,
  se che'l timp'l varà cun luj'n davànt
  ma il presìnt no lu cognosèis subit."

  "Nu jodìn, com'chel che d'lùstri non da tant,
  li ròbis," 'la dit, "ca ni son lontànis;
  ch'tant 'ncjamò'l risplènt'l duce pì grant.

  Pì si visìnin o'a son, pì son vànis
  pal nustri 'ntelèt, e s'altri nol ven,
  nuja'i savìn da li ròbis umanis.

  Però ti pos capì chi no vìn l'inzèn
  di podèj cognòsi pi lontan di chel punt
  cuant che il futur al finirà in plen.

  Alòra, coma par me colpa compùnt,
  i'ai dit: "Dizèighi dùncja a chel colàt
  che'l so frùt a l'è cuj vifs 'ncjamò cungiùnt;

  e se puc fa al rispùndi mut 'soj stat,
  fèighi savèj chi lu'ai fat belzà pensànt
  tal mòut sbaliàt chi mi vejs puc fa spiegàt."

  E za'l me mestri mi zeva clamànt;
  che jò'i ghi'ai preàt al spirit pi a man
  cal dizès cun cuj ca l'era li'n davànt.

  Mi'à dit: "Soj chi, lì che pi di mil a stan:
  che dentri a lè il secònt Federic,
  e'l Cardinal; i'altris u lì ju lasàn."

  Si ha pojàt jù, e jò vjers l'antic
  poeta i'ai voltàt i pas, ripensànt
  a chel parlà ca mi era parùt nemìc.

  Si'à movùt; e dopo, cussì seguitànt
  a mi'a dit: "Parsè sotu cussì smarìt?"
  E jò i ghi'ai ben rispundùt, zint in davànt.

  "Ten cont di se che la to mins a'a capìt
  cuntra di te," chel saviu mi'à comandàt.
  "Adès speta chi," a la alsat il dèit:

  "Cuant che'n fron dal dols raj ti saràs rivàt
  di chè[42] che'l bjel vuli a'a che al jòt dut,
  da ic t'savaràs la chi ti sos aviàt."

  Un puc dopo, l'piè a sinistra 'la metùt:
  i'vin lasàt'l mur e sin zus vièrs il mjès
  par un troj che una val al ferìva

  ca mandàva fin la sù un brut spusès.




  Cjànt Undicèsin

  In tal òrli di un rivòn alt e salvàdi,
  plen in ziru di gran pièris spacàdis,
  scjàps pi crudèj i sin rivàs a jòdi;

  e chi'n ta che orìbilis soflàdis
  da la pusa che'l buròn su al buta,
  i vin jodùt da visìn tra' i cujèrtis

  chel d'un gran sepùlcri cun su sta scrita
  chi: "Anastasio papa jò'i protès,
  giavàt da Fotin da la via dreta."

  "Prima di zi jù, da spetà i varèsin adès
  par abituà un ninìn'l nustri nas
  al trist odòu; dopo pì no 'mpuartarès." [43]

  Cussì'l mestri; e jò: "Sarìn compensàs,"
  i'ghi'ài dit, "sercjànt che'l timp 'nol pàsi
  pjerdùt." E luj: "Coma me pensàt ti'as."

  "Fjòl me, in fra scju claps 'son da notàsi,"
  alòra a la tacàt, "tre sirculùs
  ca si ristrìnzin cul pi sprofondàsi.

  Son ducjùs plens di spirs maladès e brus;
  ma par ch'in jù ti basti dom'la vista,
  capìs com'e parsè ca son sì stinzùs.

  D'ogni malìsia ch'òdiu in cjèl 'acuìsta,[44]
  a'a coma fin l'ingjùria, e ogni fin tal,
  par fuàrsa o imbròj, zent mal a fa sta.

  Ma parsè ch'l'imbròj lè dom'dal'omp mal,
  a Diu tant ghi displàs, che par chel sot
  i'imbrojòns a stan patìnt dolòu fatàl.

  Daj violèns'l prin sercli lè plen, i cròt;
  ma pars'che vjolèns si'è vièrs tre persònis,[45]
  in tre ziròns lè dividùt, cussì lu jot.

  Si pol a Dio, a se, e ai altris
  fa'i fuàrsa; a lòu, i dis, e a ròbis sos,
  coma chi ti capiràs da se chi dis.

  Muàrt violènta e ferì pì ca si pos
  al pròsin si ghi da, e al so avèj
  ruvìnis, incèndios e un robà 'l' ingròs;

  cussì i sasìns o chej ca son crudèj,
  chej ca guàstin o fan preda, tormentàs
  tal prin ziròn saran ducjùs par intèj.

  Da se stes pòsin i òmis vignì copàs
  o danegjà'i so bens, però tal secònt
  zir nol val'l pentìsi di scjù danàs,

  no 'mpuàrta coma ca si prìvin dal mont,
  o zùjn di azàrt e pjèrdin se ca'an,
  o'a plànzin là che'l spirt'l varès d'èsi gjocònt.[46]

  Si pol pur Diu opòni, grant malàn,
  maledìzilu o pur negàlu cul còu,
  dizìnt: di bontàt so tal mont s'jòt invàn;

  ma al sigilèa il ziròn minòu
  cul so sen tant Sodoma che Caorsa,[47]
  e chel cal bestema Diu dentri e fòu.

  L'imbrojà, cal bèca ogn'una cosiènsa,
  l'omp usà'l pol'n ta chel ch'in luj si fìda
  coma ta chel che di fidàsi nol àusa.

  Chista maniera di trufà a juda
  a copà'l vincul dal amòu natural;
  dùncja tal sircul secont a si 'nnida

  l'ipocrisia, il lusingà, encja'l
  robà, magiis, falsitàs, rufianà,
  simonìa, baratà e altri mal.

  L'altra maniera l'amòu a fa ruvinà:
  chel naturàl e chel che'n pì si zonta,[48]
  cal crèa che fede speciàl e buna;

  par ultin, tal sircul minòu, la cal sta
  il centri dal'universo e Dit pur,
  ogn'un cal tradìs brusàt sempri al resta."

  E jò: "Mestri, amòndi clar e sigùr
  lè il to razonà, e ben ti fas clar
  stu buròn e il popul cal ten tant dur.

  Ma dismi: chej di chel fàngu paludàr,
  cal mena'l vint e che la ploja a bat
  e ca s'incùntrin cun parlà tant amàr.

  Parsè no dentri ta la ròsa sitàt
  a vègnini, se Dio'l vòu, sì punìs?
  e si no, parsè l'àja ognun li butàt?

  E luj a mi: "Il devià tant a mi stupìs,"
  'la dit, "dal to inzèn di la ca l'èra;
  che la to mins a'è t'altri, ben lu capìs.

  Àtu ben presìnt che sesiòn intèra
  'ndulà che la to Etica a trata
  di che tre robis[49]  ch'al Alt 'ghi fan guera:

  incontinènsa, malìsia, e mata
  bestialitàt? E com'l'incontinènsa
  Diu manc'ufìnt e mancu  colpa'a parta?

  Si ti consìderis ben sta sentènsa,
  e se i ti tens in mins cuj'ca son chej
  che lasù di fòu a fan penitènsa,

  t'jòs che scjù traditòus volentèj
  a làsin, e parsè cun puc fastìdi
  la divin'vendèta' a usa i so marcèj.

  "O sorèl' chi ti sànis ogni mal jòdi,
  ti mi contèntis tant cuànt chi ti sòlvis,
  com'cuànt che, no savìnt, dubità i pòdi.

  Encjamò'n davòu i vuèi chi ti tòrnis."
  i'ài dit, "la 'ndulà ch'usùria'a ufìnt
  --ti'às dit--la divin'bontàt, e'l grop t'dìsfis."

  "Filosofia," mi'à dit, "se ben s'intìnt,
  a no considera doma una part,
  com'ch'la natura a cjòi la so curìnt

  dal'intelèt divìn e da la so art;
  e se ben la to Fisica i ti jòs,
  al'inìsi ti notaràs, sensa tuàrt,

  che la vustr'art, la natura, cuànt ca pos,
  a seguìs, com'che'l mestri al fa'l student;
  a Diu vustr'art'a è com'che gnèsa ghi fos.

  Da chisti dos, se tu i ti'as presènt
  la Genesi dal prinsìpit, a convièn
  ch'è mièj tacà a vivi e 'vansà la zent;

  e parsè ch'usùria altra via'a ten,
  tant natura che chè ca ghi sta davòu
  a disprèsa, e t'altri a spera in ben[50].

  Ma seguìsmi, che di chì i'ai gust zì fòu;
  che i Pes a slìtin su ta l'orizònt,
  e l'Orsa di sta su cul Coru a vòu,

  e al scjalìn là'n davànt ghi fin front.




  Cjànt Dodicèsin

  L'er'l post alpìn 'ndulà che'l zì'ù pal rivòn
  si podeva e, pa l'altri che lì l'era,[51]
  d'jòdi ogn'ùn'l veva pour'e causiòn.

  Com'che tal flanc'è frana intera
  che di ca da Trent l'Adige a'a sbatùt,
  o par taramòt o par mal sostèn di cjera,

  che d'insìma dal mont, 'ndà ca si'à movùt,
  fin a bas a'è la rocja frantumàda,
  si che da lasù nisùn'l sarès vegnùt;

  cussì'l buròn cu la so bruta strada;
  e'n tal orli di chel turmìnt di rocja
  l'infàm bestia[52] di Cret'era pojàda

  che concepìd'era da la fals'vacja;
  e cuant ca ni'à jodùt, se stes si'à muardùt,
  com'chel ch'dentri 'la la rabia'n clòcja.

  Il me sàviu la sigàt vjers chel brut:
  "Cròjtu tu che chì'l sedi'l duce d'Atèn,[53]
  chel ch'tal mont la muàrt ti'a dat e chi metùt?

  Via di chì, bestia: che chel che chì'l ven
  no lè stat amaestràt da la to sòu[54]
  ma'l ven par jòdi'l vustri sufrì'n plen."

  Coma chel toru cal ven lasàt zi fòu
  al stes timp ca ghi'è stat dat il colp mortal,
  saltùs al fa ma nol sa se cal vòu,

  cussì'l Minotaur  jodùt i'ai, cul stes mal;
  ma chel, atènt, a la sigàt: "Cor tal pas:
  mentri ca lè in furia, a'è mjèi tacà'l cal."

  Alòr paj pieròns vin tacàt a zi'n bas,
  stint atèns, parsè che spès si movèvin
  cuant che pèjs nòufs su a ghi vegnèvin pojàs.[55]

  "Pènsitu," 'la dit mentri ch'in jù i zèvin,
  "forsi a sta ruvìna ca'a da vuardiàn
  l'ira, chi'ai domàt, di chel mòstru Cretìn?

  Capìs chistu: cuant che, za a'è cuàlchi  àn,
  che jò'i soj vegnùt ta stu bas infièr,
  sti ròcis no vèvin 'ncjamò fat stu dan;

  ma sigùr lè che puc prima, lè pur ver,
  cal vegnès chel tal[56] che sì gran preda
  a ghi'à cjolt a Dit ta chel sìrcul primièr,

  da dut intòr la val spòrcja e fonda,
  a'a tremàt si ch'jò i'ai pensàt che'l univèrs
  al sintìs amòu, pal cual lè chel che vònda

  al crot ch'al càos il mont spes ghi va vièrs;
  e a chistu punt chista ròcja vècja
  a'è rodolàda jù in sens invièrs.

  Ma vuàrda la jù a val, ca s'jòt èncja
  chel grant flun di sànc in tal cual al bulìs
  chel che di violènsa'l altri a si màcja."

  O vòja vuàrba e fùriis màtis
  che tant 'ni sprònin ta sta vita curta,
  e tal'altra ogni danàt tant'l surfrìs!

  'Na gran fòsa jodùt i'ai in arc stuàrta
  coma chè che dut'l plan a imbràsa
  second se che dit 'vèva la me scorta;

  e tra ic e'l piè dal rivòn, na fasa
  di centaurs 'filava, di frecis armàs
  com'che tal mont'usàvin zi a cjàsa.

  Jodìnt chi vegnèvin jù, si son fermàs
  e da la so fila'n tre fòu a son vignùs
  cun arcos e frecis belzà preparàs;

  e da lontàn'l prin'la sigàt: "Ta stu bus,
  par cual sufrì 'vegnèisu jù da lasù?
  Dizèit subit o vi còpi, intindùs?"

  Il mestri la dit: "Ghi rispundìn su
  a Chiròn, che visìn i jodìn luj stes:
  mal ti'a zut la vòja ch'lasù spes ven su."

  Dopo mi'à tocjàt e dita: "Chel lè Nès,
  che muàrt lè pa la bjèla Deianìra[57]
  e di se vendicàt si'a da se stes.

  E chel di mjès, che al pet a si mira,
  a lè'l gran Chiròn, che nudrìt 'la Achìl;
  l'altri lè Fol, ca lè stat sì plen d'ìra.

  Atòr da la fòsa a van a mil a mil,
  saetànt li ànimis vagabòndis
  ca tèntin d'bandonà l'orìbil asìl."

  Si sin visinàs a li fieri'snèlis:[58]
  Chiròn 'la cjòlt na frècia, e cul so cul
  la barba'l spartiva ta li mosèlis.

  Liberàt'l bocjòn dal barbòus ostàcul,
  a ghi'à dit ai so compàjs: "Sèjsu necuàrs
  che sè che chel'l tòcja'l mòuf ta stu sìrcul?

  Cussì no pòsin fa i piè dai muàrs." [59]
  E'l me bon duca, che za 'ghi'era al pet,
  li che'i doj èsis erin unìs fuàrs,

  'la rispundùt: "Lè ben vif, e'a stu puarèt
  mostràighi a mi convièn la val scura:
  necesitàt chi ni custrìns, no'l dilèt."

  Lasàt l'alelùia par nustra cura,
  tal[60] a mi ha consegnàt chistu compit nòuf:
  no lè làri, ne jò anima làra.

  Ma par che virtùt pa la cual i dismòuf
  par chista strada salvàdia i me pas,
  dàni un daj tos, che adès no si mòuf,

  ca ni guidi al di la daj poscj' sanganàs
  e cal pàrti stu chi fin la insìma,
  ca no lè spirt ch'in'aria'l pol fa zvualasàs."

  Chiròn a si'a voltàt vièrs chej di prima
  e a Nes ghi'a dit: "Volta e guìdiu
  e protèziu se n'altri grup vi ferma."

  Sì ben compagnàs si sin movùs la jù
  lunc l'òrli dal lac cal bolèva dut ros,
  e i bulìs a sigàvin O Diu!

  Èrin sot fin ta li sejs ta stu pastròs;
  e'l gran Centauro la dit: "Chej son tiràns,
  che tal sanc e tal avèj a'an fat li sos.

  Chi a si lamèntin daj so crudèj dàns;
  chi lè Lesandro e Dionìsio'l fièr,
  ch'a Sicilia 'ghi'a dat tàncju brus ans.[61]

  E che front ca'a il pjel cussì ner,
  lè Assolin; e chel'altri ca lè blont,
  lè Ubìs daj Èstis che, lè propit ver,

  lè stat distudàt dal fiàstri su tal mont."
  Alòr m'soj voltat al Poet, ca la dit:
  "Chistu adès'ti'è prin e jo'i soj secont." [62]

  Puc pi'n davant'l Centaur'si'à 'nserìt
  in ta'na zent che fin ta la so gola,
  parev'che fòu vegnèsin da stu bulìt.

  'N'òmbra'ni'a mostràt ta na banda sola,
  dizìnt: "Chel là 'la trafit tal grin di Diu
  chel còu che'l Tamis 'ncjamò nol mola."

   Dopo, zent ch'fòu dal flun, 'jodèvi la jù,
  il cjaf e dut il so pet a tegnèva,
  e di lòu, tàncjus i'ai podùt cognòsiu.

  Cussì, puc a puc, pì bas a si feva
  chel sanc, sì ca ghi scuetàva ben i piè;
  alòr 'ncja nu visìns dal pas 'si zeva.

  "Com'ch'da sta part pusìbil jòdi ti'è
  chel bulì che sempri al va calànt,"
  la dit il Centaur, "ti'as di crodighi,eh?,

  da st'altra, puc a puc, si sta visinànt
  il so font, indulà , tènlu ben prezìnt,
  che che infàm di tirània a gemìs tant.

  La divin'gjustìsia cà a va spunzìnt
  chel Atila che'l mont la tant flagelàt,
  coma Pir e Sest; e'n eterno molzìnt

  il lagrimà, che'l bulì a ghi'a molàt,
  a Rinier da Cornet, a Rinier il Mat,
  che a li stradis tanta guera ghi'àn fat." [63]

  Dit chistu, si'à voltat e'l splàs  ripasàt.




  Cjant Tredicèsin

  Nès no l'èra 'ncjamò par di là rivàt
  che nuàltris i sin entràs ta un bosc
  che da nèncja un troj a l'èra  segnàt.

  Fuèjs vèrdis non d'èrin, ma di colòu fosc;
  nèncja bràghis lìsis, ma gropòsis;
  milùs non d'èra, ma bachètis cun tos'c:

  non d'an brùsis sì spinòsis e fìsis
  chej nemàj salvàdis ch'in òdiu a'an
  tra Cecina e Cornet[64] che cjèris còltis.

  Chi li brùtis Àrpis[65] il so nit a fan
  ca'an scorsàt da li Strofàdis i Trojàns
  cun'un avìs ca veva da rivàighi 'un gran dan.

  Cul'àlis largis e mùsis e cuèj umàns,
  sgrìnfis taj piè, e ta la pansa plùmis,
  a si lamèntin in ta chej àrbuj stràns.

  E'l bon mestri: "Prima che pì ti entris,
  capìs che 'dès ti sos tal secont ziròn,"
  'la tacàt a dìsmi: "e lì ti restis

  fin chi ti rìvis tal'orìbil savolòn:[66]
  però sta 'tent; lì ti jodaràs ròbis
  che pezu di se ca si crodarès a son."

  Da par dut parèv'ca vegnèsin lagnis,
  ma no jodèvin nisùn ca li fèva;
  fer soj restàt, cu l'idèis cunfundùdis.

  Ch'jò'i ves crodùt i crot che luj'l crodèva[67]
  che li vòus vegnèvin fòu da sti bràghis
  da zent che da nuàltris a si platàva.

  Ma'l mestri a la dita: "Se tu ti strònchis
  una da li frascjùtis che li a stan,
  i pensèjs chi ti'as 'vegnaràn dùcjus sclarìs."

  Alòr un puc davant i'ai slungjàt la man,
  e i'ai cjòlt da un grant àrbul na braguta;
  e'l tronc a la sigàt[68]: "Parsè stu dan?"

  Cuant che cujèrt'èra di scur sanc duta
  'la dit di nòuf, "Parsè chi ti mi spàchis?
  Dal to spirt la pietàt èse dut' sùta?

  Sin stas òmis, e adès sin plàntis:
  la to man pi bùna stada a sarès
  èncja si fòsin stas ànimis di sbìsis."

  Coma che se un stec vert si brusarès
  ta na banda, l'altra gemì s'jodarès
  e l'alsàsi dal vint cjulà 'la farès,

  cussì da la rota stècja tal timp stes
  sanc e peràulis 'sghisàvin; e ic jù
  mi'è zuda; e jò fer, com'un ch'pòura'l vès.

  "Se luj'l ves crodùt prima di colà jù,"
  il me sàviu a la dit, "puòr'ànima,
  chel che i'ai descrit tal me libri lasù,

  a no t'varès la man metùt insìma;
  ma mi'è fadìja capì coma chi ghi'ai fat
   fa roba me a me dura, e no doma.

  Ma 'nvènsi ch'luj'l tegni'l to venc curàt,
  dìsghi di te, che'l t'onòu'l rinfrèscji
  ta chel mont lasù cuant cal sarà tornàt.

  E'l tronc: "Il to dols dizi ben lu pèscji;
  no pos tàzi; speri ca no vi pèsi,
  parsè ch'un puc a razonà m'invìscji.

  Soj propit chel che li do clafs i vevi
  dal còu di Federic, e li'ai voltàdis
  sjerànt lì, vjerzìnt là, com'chi volèvi,

  e'l segrèt ghi'ài cjolt a cuàs'ducju'i òmis:
  fede ghi'ài partàt al glorious ufìsi,
  tant ch'àn sufrìt i me pols e durmidìs.[69]

   La trojùta[70[ che maj da chel ospìsi
  di Sèzar a ghi'a movùt i vuj putàns,
  muàrt comùn, e daj palàs dai grancj vìsi,

  a'a inflamàt cuntra di me ducjus cuàns;
  e i 'nflamàs a'an tant inflamàt August,
  che'i bièj onòus si son cambiàs in malàns.

  Il spirit me, par via di un spresànt gust,
  crodìnt che'l murì mi cjolès dal disdèn,
  ingjùst a mi'à fat cuntra di me just.[71]

  Par li radìs nòvis di chistu puòr len,
  vi zuri chi no soj maj sleàl stat
  al me sjòr, che d'onòu l'èra cussì plen.

  Cuant un di vu'n tal mont'l sarà tornàt,
  cal cunfuàrti la me memoria, ca sint
  encjamò il colp che l'invidia ghi'a dat."

  Tazùt a la, e dopo: "Al sta tazìnt,"
  il poet mi'a dit; "no sta pièrdi il momènt;
  ma pàrlighi se cussì ti'as in mint."

  Alòr jò a luj: "I sarès pi content
  si chi t'ghi domandàs tu se ch'jo'i vorès;
  jo'i no pol: pietàt'mi fa sta malamènt!"

  Cussì 'la di nòuf tacàt: "Se l'omp'l fes
  di so volontàt se chi t'ghi domàndis,
  spirit incarceràt, gust a si varès

  si ti dizès com'che l'anima s'unìs
  a chiscju lens; e dìzini, si ti pos,
  se spirs da taj àrbuj a son maj partìs."

  Alòr fuàrt 'la soflàt il tronc, com'chi t'jòs,
  e convertìt chel vint ta sti peràulis:
  "Contàvi i pos se che ben i cognòs.

  Cuant ca partìsin l'ànimis feròcis
  d'indulà ca son stadis sradicàdis,
  tal sircul sièt da Minos 'son mandàdis.

  Còlin tal bosc, e no ta pars sielzùdis;
  ma la 'ndulà che furtuna 'ju tira,
  a bùtin com'blava ta li sedulis.

  Da frosc ogn'una'n len salvàdi a zira:
  l'Àrpis, che dopo'a si màngin li so fuèjs,
  a fan dolòu e dal dolòu fesùra.

  Coma l'altrisi i zàrin ta nustri salmis,
  ma nencj'una podarà rivistìla;
  ca no è just vej li ròbis ch'vin distrùtis.

  Chi li strasinarìn, e dentri ta la
  selva 'saràn i nustri cuàrps 'mpicjàs,
  ogn'un tal àrbul da la s'ombrèna crudela." [72]

  Nuàltris i'èrin 'ncjamò al tronc leàs,
  crodìnt ch'altri Piero al volès dìzini,
  cuant che surprindùs da'un grant rumòu 'sin stas,

  coma chel ch'in manièra sìmil vignì
  l'sìnt'l pursìt e la cjàsa dal so post,
  e'l sìnt da li bèstis e fràscjis'l grugnì.

  A stu punt, da la me sinistra, pitòst
  nus e scravagnàs doj a scjampàvin fuàrt,
  e tal bosc dut 'rompèvin, fazìnt batòst.

  Chel davànt 'la dit: "Ven chi, ven chi, O Muàrt!"
  E l'altri, ca parèva che màsa'l tardàs,
  al sigàva: "Lan, mancu sveltis in gran part

  li to gjàmbis 'èrin tal front daj Topàs."
  E cuant che forsi pì no gh'la podèva,
  luj e un barùt a si son ingropàs.

  Par davòu di luj il bosc s'implenìva
  di cagnis neris, bramosis e curìnt
  com'levrièris ch'un, cjasànt, al molàva.

  Ta chel ch'l'èra zut jù ghi'an metùt il dint,
  e a l'an sbranàt un toc a la volta,
  e via a'an partàt ogni toc dulìnt.

  Alòr par man mi'à cjapàt la me scorta
  e partàt là di chel sterp cal planzèva
  invàn par chel sanc di ogni part rota.

  "O Jàcu da Sant'Andrèa," al dizeva,
  "se ti àja zovàt usami da ripàr?
  La colpa a'è tò se'n vita a ardèva."

  Cuant che'l maestro ghi èra li visìn, clar
  gh'à dit: "Cuj èritu ch'par sti ferìdis
  ti sòflis cul sanc il doloròus cjarlàr?"

  Alòr luj: "O animis che rivàdis
  i sèjs a jòdi la strage imoràl
  da li me fràscjs da luj sbregàdis,

  cjolèilis su da chel bar cal sta sì mal.
  Jò'i soj da la sitàt che cul Batista[73]
  a'a cambiàt il prin paròn, e chel tal

  cu la so art sempri la farà trista,
  e sa no fos parsè che tal Punt Vecju
  di luj rest'encjamò un puc di vista,

  chej sitadìns che rifàta 'l'an dal jù
  su la sinìsa d'Àtila vansàda,
  varèsin dibànt fat lavorà ducju.

  E la me cjasa i'ai in fòrcja[74] cambiàda."




  Cjant Cuatordicèsim

  Si'com'che l'amòu dal me post di nàsita
  mi'à strinzùt, i'ai radunàt li ramàsis,
  e tornàdis a chel in fin di vita.

  Sùbit rivàs i sin la ca si spartìs
  il secònt ziròn dal ters, e indulà
  che dal Just s'jòdin li orìbilis ròdis.[75]

  Par ben mostrà li robis ca èrin là,
  dizaràj chi sin rivàs ta un gran prat
  ch'erba verda non davèva, nencja zala.

  Dal bosc doloròus'l prat lè ghirlandàt
  intòr, coma che'l bosc lè dal grant fosàt:
  chi tal'orli dal splas i pas 'vin fermàt.

  Par dut 'èra savolòn sut e 'nsacàt
  e'l post al someàva tant a chel che
  sot daj piè di Catòn l'èra stat pestàt.[76]

  O vendèta di Dio, se tant timòu che
  i ti ghi fas vignì a ognun cal les
  chel ca mi è stat manifestàt, altrichè!

  Tant'ànimis nudis i'ài jodùt, e ches
  in mòut miseràbil a planzèvin
  e ognun'parèva che'l stes sufrì'nol ves.

  Cers di lòu supìns a si distiràvin;
  altra zent si sintàva dut'atènta,
  e altris che che sempri si movèvin.

  Che zent ch'in ziru a zèva a'èra tanta,
  e mancu chè che sdrajàd'èr'al turmìnt,
  ma pì mal stèvin chej da la lengàta.

  Cun colà lent, su dut'l savolòn presìnt
  a plovèvin di fòuc làrgis faldis,
  coma di nèjf in ta àlpis sensa vint.

  Com'ch'Alesàndri in che bandis cjàldis
  dal'India 'la jodùt 'nsìma daj so fans[77]
  fin in cjèra flàmis a colà sàldis;

  par cuj si son metùs a scalpità ducj' cuans,
  luj e li so schjèris, par che'l vapòu
  si distudàs prim'ch'al altri al fes dans;

  cussì'l vegnèva ju l'eterno calòu;
  e'l savolòn l'impiàva com'lescja
  sot l'asàlin, e'l radoplàva'l dolòu.

  Sensa maj riposà a'èra l'intrescja
  da li puòri mans, che chej fòucs pì visìns
  via a scjasàvin--ch'arsùra frèscja.

  I'ai scuminsjàt: "Maestro, tu chi ti vins
  duti li robis, fòu che chej demòns fuàrs
  ch'vin jodùt al'entrà e ch'vin'ncjamò'n mins,

  Cuj l'èse'l grant ca par che nencj'si necuàrs
  dal fòuc, sdrajàt com'ch'lè e cul vuardà brut,
  ca no s'rint nencj'a la ploja, che tant'ars?"

  E chel stes che cont a si'a ben rindùt
  ch'jò ghi domandàvi al me duca di luj,
  'la sigàt: "Vif e muàrt: il stes 'soj in dut.

  Se Gjove al straca'l so fàbri[78] da cuj
  tant infastidìt 'la cjòlt che saèta
  che scos mi'a com ca varès ognun daj èrcuj;

  o se luj'l stufa'i altris un 'la volta
  a Monzibièl ta la fusina nèra,
  sigànt ‘Bon Vulcan, ajùta, ajùta!',

  sì com'ca la fat ta la lota di Flegra,[79]
  e me cal saèti cun granda fuàrsa;
  a nol podarès vej vendèta 'legra."

  Alòr il me duce'la parlàt cun fuàrsa
  tant, ch'jò no lu vèvi cussì fuàrt sintùt:
  "O Capànio, 'n'se ca no s'indòlsa

  la to 'rogànsa, za ti sos tu punìt:
  nisun martìri, fòu da la to rabia,
  tegnarà'l to teròu di dolòu 'mplenìt."

  Dopo, a mi,  pì serèn, 'la paràt via
  dizìnt: "chel li lè stat un daj sièt regnàns
  ch'an judàt Teb; e l'avùt, e a vej'l para via,

  Diu'n'disdèn, ch'lu crot causa daj so dans;
  ma, coma che jò'i ghi'ai dit, i so dispiès
  a no son par luj nèncja un puc malàns.

  Adès stami davòu, e i no volarès
  ch'ti metès i piè tal savolòn ardìnt;
  ma dentri tal bosc ten i piè stres."

  Tazìnt sin rivàs la ca zeva surgìnt
  un flumùt picinìn da la foresta;
  tant ros l'èra ch'oròu i zevi sintìnt.

  Com'che dal Bulicàm[80]  'ven fòu 'na ròjùta
  ch'in sèguit li pecjadòr 'si spartìsin,
  cussì tal savolòn 'zeva ic duta.

  Il so font e li dos bàndis a èrin
  fàtis di pièra, e pur sì i margins;
  par chel necuàrt m'soj che pal pas i zèvin.

  "Fra dut chel chi'ai volùt ch'ti tegnès a mins,
  dopo che nu'sin entràs pa la puàrta
  che ducj'pòsin pasà o zighi visìns,

  'na roba ca no'a notàt  la to vista,
  e ca varès di vèj, lè stu rìvul chi,
  che su di se'l distùd'ogni flamùta."

  Sti peràulis li a dìtis'l duce a mi;
  alòr jò l'ai preàt ca m'ingrandìs' il past,
  ch'la vòja l'èra za zut a 'ngrandìmi.

  "In mjès dal mar si pos cjatà un post guàst,"
  'la dit'alòra, "ca si clama Creta,
  ca veva un re cal tegneva'l mont cast.

  La vi'è na montagna ca è bondànta
  di àga e di fràscjis, cul non d'Ida;
  com'roba vecja a'è adès deserta.

  Rhea 'la sièlta com'na cuna fida
  par il so frutùt, e par platàlu dut
  sal planzèva, 'feva fa'n'urlàda.

  In tal mont un gran vecju lè stat jodùt
  cal ten li spàlis voltàdis vièrs l'Egjt,
  e Roma'l jòt, 'ndà che'l sperà 'la metùt.

  Il so cjaf a lè di òru fin finìt,
  e di pur arzènt 'son i so bras e pet,
  e di ram fin li che'l cuàrp a si divìt;

  da li'n jù dut l'è fat di fièr elèt,
  al di fou dal piè destri c'l'è di madòn;
  e'l sta ta chel pì che tal'altri dret.


  Duti li pars, fòu che l'oru, ròtis 'son
  da na fesùra ca gota lagrimis
  che, insjèmit, un bus a fan tal rocjòn.

  E zint ju a sbùzin li altri rocjs
  fazìnt l‘Àcheront, il Styx, e'l Flegetònta;[81]
  e dopo a van ju cun ch'altri gotis,

  e'n fin rìvin la che pi no s'dismònta:
  'fan pur Cocit, ; e se ch'sèdi che pòsa,
  ti la jodaràs, però chi no conta."

  E jò a luj: "Se sta pìsula fòsa
  a derìva da lasù tal nustri mont,
  parsè èncja ta st'òrli chì a ès'a?"

  E luj a mi: "Tu t'sàs che'l post[82] lè rotònt;
  e se pur lè ver chi t'sòs vegnùt ju tant
  pa la sinistra, zint la ju vièrs il font,

  no ti'as encjamò il sìrcul ziràt dut cuant:
  duncja, sa ven fòu cualchicjùsa di nòuf,
  nosta maraveàti pì di chel tant."

  E jò di nòuf: "Mestri, 'dulà ca si mòuf
  Flegetònt e Lete, che dal'un ti tas,
  e l'altri'l ven fat, ti dis, cuant che chi'l plòuf?"

  "Ta duti li to domàndis ti mi plas,"
  'la rispundùt, ma'l bulì d'l'àga ròsa
  varès da solvi l'una ch ti mi fas.

  Lete t'jodaràs, ma fòu di sta fòsa,
  'ndulà ca van l'ànimis a lavàsi
  cuant che pentìt si'a ogn'ànima colpòsa."

  E 'nfìn: "Ormài è ora di scostàsi
  dal bosc; sta atènt davòu di vegnìmi:
  i òrlis no son 'nfogàs; li tegnìnsi,

  parsè che li no è nùja ca s'inflàmi.




  Cjànt Cuindicèsim

  Adès si movìn par un daj dùrs màrzins;
  e'l fùn da la ròja fer'n alt'l sta tant,
  che dal fòuc al  salva àga e àrzins.[83]

  Coma i Flamèncs tra Brugia e Gujsènt,
   temìnt  il mar alt che vièrs lòu si buta,
  'fan ripàr par che'l mar nol vègni'n davànt;

  e com'ca fan pur i Padovàns lunc'l Brenta
  par difìndi li so vìlis e cjascèj,
  prin'che cjàlt sintìsin Cjarnia e Carinta;

  in maniera sìmil a èrin fas chèj,
  èncja se no pròpit cussì als e grancj',
  ma èrin lo stes dal so mestri'l volèj.

  Si èrin za tant lontanàs da scjù poscj'
  che scjù àrbui no varès pì d'jòdi podùt,
  nèncja se'i boscs 'fosin stas tant pì grancj',

  cuant che na fila d'ànimis 'vin jodùt
  ca vegnèvin lunc l'àrzin, e ognuna
  mi fisàva com' cuant ca si scurìs dut

  un'l vuàrda n'altri sot nova luna;
  e cussì vièrs nu li sèjs a spisàvin
  com'cal fa'l vecju sartòu –a la bùna.

  Da tal famèa cjalàt sì da visìn,
  cognosùt da un 'soj stat, ca mi'a tiràt
  la mània e sigàt: "Ben si cognosìn!" [84]

  E jò, cuànt che a mi'l bras a la slungjàt,
  fis i l'ai vuardàt tal brustolìt aspièt,
  scussì ca no la'mpedit'l so musu brusàt

  la so conosènsa al me intelèt;
  e sbasànt la me man vièrs la musa,
  i'ai rispundùt: "Sèizu chi vu, Sjor Brunèt?"

  E luj: "O'l me bon fiòl, al pòsia ausà
  un puc di timp cun te il Brunèt Latìn
  di sta, dìnghi timp ai altris di avansà?"

  E jò i ghi'ai dit: "Stèjmi pur visìn;
  e si volèjs che cun vu i mi sìnti,
  va ben, se ben'l va cun chel dal me cjamìn."

  "Fiòl me," 'la dit, "s'alc un di scju chì'l vòu diti,
  e'l resta fer, par sent'ajs dop'l sta sdrajàt
  e i so bras dal fòuc nol pòsin pì asìsti.

  Ma va pur avànt: jò ti staràj al lat;
  daj me compàjs i tornaràj dopo jù,
  che ognun al plans da eterno danàt.

  Di zì jù'n strada no vèvi'l coràgju
  par zì cun luj, ma'l cjàf bas i tegnèvi
  com'un cal riverìs chej ca son pì'n su.

  A la tacàt: "Se cal'è cal destìni
  di fàti vegnì chì prin da l'ùltin sen?
  e dis di chel ch'jòdi ti fa pa 'nda zì."

  "Lasù'n alt, la ca lè ogni dì serèn,"
  ghi'ài rispundùt, "ta na val mi soj pjerdùt,
  prin che la me etàt ves tocjàt il plen.

  Dom'alièj matina lè chist susedùt:
  chistu si'a fat jòdi, tornànt jò u là,
  e a cjàsa di nòuf mi partarà par stu post brut."

  E luj a mi: "Seguìs pur la to stela
  e maj ti sbaliaràs di rivà tal glorious puàrt,
  se ben mi soj necuàrt ta la vita bièla;

  e se jò'i no fos cussì da timp muàrt,
  jodìnt che'l sjèli a ti'è stat cussì benèvul,
  ghi varès dat a la t'opera cunfuàrt.

  Ma chistu ingràt e malìn di pòpul
  che da Fjèsul lè vegnùt jù'n timp antic,
  e cal ten'ncjamò dal mont il perìcul,

  si farà par te, pal to ben fa, nemìc:
  e a è razòn, che par scjù schers crudèj
  a no convièn pròpit fa frutà'l dols fìc.

  Da timps antics vegnèvin clamàs svuarbèjs;
  zent'è avàra, invidiòs'e 'rogànta:
  da l'usànsis sos di tègniti a'è mièj.

  La to furtuna tant'onòu ti planta
  che na part e l'altra di te 'varàn fan,[85]
  ma l'erba dal bec a sarà distanta.

  Cal fedi strage il bestian fjesolàn
  di se stes, e ca nol tocj la planta
  che forsi 'ncjamò fòu a ven dal so ledàn

  tal cual a rivìf la simìnsa santa
  di chej romàns ca èrin restàs cuant
  che'l nit lè stat fat di malìsia tanta."

  "Se'l me volèj'l fos stat di pì important,"
  ghi'ài rispundùt, "vu 'ncjamò no sarèsis
  dal'umana natura lasàt di bant[86];

  che'n mins 'ncjamò mi'è fisa e m'intristìs
  la cjàra e buna imagin'paterna
  di vu cuant che tal mont cul zì dal'òris

  mi insegnàvis com'l'omp s'etèrna:
  e cuant chi sarài in gràt, mentri chi vif,
  il nòn vustri i vuèj fàlu lasù tornà.

  Se chi mi contàjs tal me cjàf i lu scrìf,
  e cont lu ten par spiegà cun altri test
  a ic[87], se là i rivaràj, par intìf.

  I vuèj soltànt ca sedi manifest,
  che se la cosiènsa  no mi rimuardìs,
  la Furtuna i confrònti, cun puc di sest.

  A no son nòvis par me tal capàris:
  ca ziri pur Furtuna la so roda
  com'ca vòu, e i contadìns li so svàngis."

  Il me mestri alòra in ta la banda
  destra a si'à 'n davòu voltàt a vuardàmi;
  e 'la dit: "Ben scoltàda se ben notàda."

  Ma lo stes a parlà i vaj a mètimi
  cun Ser Brunèt, e'i domandi cuj ca son
  i compàjs sos pì famous che luj'l stimi.

  E luj: "Savèj di cualchidùn a lè bon,
  di chej altris a sarès di tàsi tant mièj
  ch'vin puc timp, e ròbis da dizi tantis 'son.

  Che ducj' èrin clerics ti varès di savèj
  e leteràs gràncj' e di fama granda,
  e dal stes sporc pecjàt tal mont'èrin chej.

  Prisiàn a ghi sta'nsièm a che zent lorda
  cun Ceco d'Accorsop; èncja jòdilu,
  se, di marzìn tal, vòja ti'n vès vuda,

  chel ti varès podùt, che di tramutàlu
  lè stat, dal servo daj serfs, d'Arno in tal
  Bachiliòn, la che'l so malàn 'le zut a lasàlu.

  Dizarès di pì, ma'l vignì e'l contàl'
  pi lunc èsi nol pos, parsè che jò'i jot
  fun nòuf ca si'alsa dal savolòn là'n val.

  Riva zent cu la cual no pol staghi sot:
  ti racomàndi tant il me Tesòu,[88]
  tal cual'ncjamò i vif, encja u chì sot."

  Alòr a si'à voltàt com'un coridòu
  cal cor  a Verona[89] cun il colòu vert
  paj cjàmps, e al somèa di dùcju lòu

  chel cal vins, e sens'àltri no chel cal pjèrt.




  Cjànt Sedicèsim

  Rivàt za l'èra là ca rimbombàva
  l'àga ca colàva tal'àltri sìrcul,
  propit com'un vespàr cal buzinàva,

  cuànt che tre òmbris jodùt i'ai ta stu òcul
  vignì fòu da na trupa ca pasàva
  sot ch'dura plòja ca no bat maj màncul.

  Vjèrs nu vegnèv'ognùna e sigàva:
  "Fèrmiti tu che dal vistìt ti somèjs
  un che dal nùstri puòr paìs[90] al riva."

  Puòr me, plàjs a li vèvin parfin ta li sèjs,
  nòvis e vècis, da flamis causàdis!
  mi sint encjamò mal in taj me pensèis.

  Si'a fermàt il mestri a li so sigàdis;
  vièrs me si'a voltàt e dita: "Spèta."
  A scjù chi bisùgna usàighi cortesìis.

  E sa nol fos par chel fòuc cal saèta,
  ch'è natura dal post, jò'i dizarès
  ch'è mièj par te ch' par lòu di fa la svelta."

  'Sint nu fers stas, di nòuf tacàt a'an chej puarès
  il vers antìc[91]; e cuànt da nu son rivàs,
  chej tre a'an fat una roda di se stes.[92]

  Com'ca fan i campiòns, nus e'ngrisignìs,
  cuànt ca stùdin com'otègni vantàgiu,
  prin'che di batisi' vegnìn impegnàs;

  e cussì zirànt, ognùn in su e'n jù
  mi vuardàva, cussì che tra lòu il cuèl
  si movèva e ai piè ghi zev'davòu.

  E "Se'l mal di stu post mol e tant crudèl
  dispièt a mi fa e al nustri preà,"
  'la tacàt un, "e al bruzimìnt da la pièl,

  la nustra fama'l to spirt 'ghi dedi plèa
  di dìzni cuj chi't sos che'i piè vifs
  ognùn cussì sigùr l'infièr al frèa.

  Chist, ca la tràcis ch'i me piè pèstin restìfs,
  e che dut nut e spelàt lè in strada,
  grant lè stat pì di chel che cròdi t'intìv's:

  Nevòut  lè stat da la buna Gualdrada;
  si clamàva Guido Guera, e'n vita
  tant 'la fat cul sèn e cu la spada.

  L'altri davòu di me'l savolòn'l pesta:
  luj lè Teghiàr Aldobrant, e la so vòus
  tal mont a sarès da gòdi e basta.

  E jò, chi soj metùt cun lòu ta la cròus
  i'èri Jàcu Rusticùs, e, sta alert,
  la me fèmina mi'a dat dùcju i malàns." [93]

  Se jò'i fos stat' nda chel fòuc la cujèrt,
  fra di lòu di sot i mi sarès butàt,
  il me sjòr al varès sufrìt, chel ‘le cèrt;

  ma parsè ch'jò i mi sarès cuèt e brusàt,
  la pòura'a vinsùt la me buna vòja
  che d'imbrasàju mi veva 'ngolosàt.

  Alòr i'ai tacàt: "Dolòu, no malìsia,
  la vustra condisiòn dentri a mi'a fisàt,
  tant che tant'ghi volarà par zì via,

  Apena che stu me sjòr mi'a contàt
  peràulis par li cuals pensàt i vèvi
  che se chi sèjs, sì vi vèvi pensàt.

  Di la daj vustris i soj, e'i scoltàvi
  sempri l'opera vustra e'i biej nòns
  che cun tant gust i sintèvi e contàvi.

  L'amàr i làsi e'ai dols i vaj da li cansòns
  a me prometùs dal me duca onèst;
  ma ju tal cèntro i'ai prin da zì, paj rivòns."

  "Ca condùsi par tant timp cun chistu sest
  l'ànima'l to cuàrp," luj 'la dita di nòuf,
  "e dop'ca lùsi pùr la to fama cul rest,

  e dìs se l'onèst e bon vìvi si mòuf
  'ncjamò'n ta nustra sitàt com'na volta,
  o se zut 'lè'l sorèli e'nvènsi'l plòuf;

  che Gulièlmo Borsèj, ca si lamènta
  cun nu da puc e a lè là cuj compàjs,
  asàj cul so dìzi a ni tormènta."

  "La zent nova e dùcju chej so guadàjs
  e vìsis a son a dismisùra generàs,
  Firènse, in te, sì che za ti sins li plàjs."

  Cussì i'ai sigàt, cun musa e vuj alsàs;
  e'i tre, c'an capìt chist coma risposta,
  vuardàs si son com'davànt il ver restàs.

  "Se ch'altri voltis cussì puc ti costa,"
  a'an rispundùt, "il sodisfà ducjùs,
  beàt tu se cussì ti pos parlà a pùsta!

  Cussì, si ti scjàmpis da scju poscj' scurùs
  e ti tòrnis a jòdi li stèlis bjèlis
  cuant ca ti zovarà dìsi : 'I sin zus,'

  fa che di nu a la zent i ti pàrlis."
  A stu punt a'an rot la roda e'al scjampà
  àlis parèvin li gjàmbis sos snèlis

  Un frosc d'erba no varès podùt  sterpà
  prima che cussì svels sparìs a fòsin;
  alòr il mestri'l troj just'la volùt cjapà.

  I l'ai seguìt, e puc in davànt i èrin
  che za'i sintèvin il rumòu dal'àga,
  ch'al parlà apèna i si sintèvin.

  Coma chel flun che pur sempri al vaga
  ben prima dal Monviso, vièrs il levànt,
  a sinistra d'l'Apenìn fazìnt riga

  ca si clama Agacujèta in su, davànt
  che jù a val al zèdi tal bas jèt,
  e a Forlì cun chel non nol va pì'avànt,

  la 'l rimbòmba 'nsìma di San Benedet
  dal'Alp, par colà 'n ta una cascata
  ch'a fa la part di pi di mil a si met;

  cussì, in front di 'na riva dut rota,
  sintùt 'vin il fracas di che aga tinzùda,
  si ch'èco rumòu e orèla 'n lota.

  Jò'i vèvi 'ntor 'na cuàrda torzeàda
  e cun ic i vèvi pi voltis pensàt
  la lonsa di cjapà da la pjèl pituràda.

  Dopo vej dut chel torzeamìnt molàt
  coma che'l duce mi veva comandàt
  ghi l'ai data ta un grop dut invilusàt.

  Alòr luj si'è voltàt vièrs il destri lat
  e un bel puc pì lontàn da la sponda
  'la casàda jù'nta chel profont busàt.

  "E pur alc di nòuf a la propit di da,"
  i mi dizevi a me stes, "al nòuf sen
  che'l mestri cul vùli al va'a secondà."

  Ahi cuant ai òmis sta atèns a ghi convièn
  v'sìn di chej ca no jòdin dom'l'opera,
  ma jòdin 'vòlin se che'l pensèj'l ritèn."

  E mi'a dit: "Adès chi su al vegnarà
  chel chi speti e che'l to pensèj'l insumièa:
  alòr'è mièj ch'a ti a si fèdi mostrà."

  Sempri a chel ver che la musa di busìja
  l'omp'la da tègnisi pì cal pol dal dìzi
  par che busijàr a nol zèdi a somejà;

  ma paj vèrs di sta--chistu no pos tàzi--
  comèdia, i ti zùri, caro letòu,
  che lòu a no zèdin par tant timp a lùzi,[94]

  se jodùt no'ai par l'àjar plen'di dolòu,
  vignì nodànt una figùra in sù
  ca deva maravèa al còu sigùr,

  cussì com'cal torna'n su chel cal va jù
  a snodà l'àncora ca s'ingròpa
  o ta'un scòj o altri che'l mar al sjèra sù,

  e'n sù si buta, cun gran colp di talpa.




  Cjànt Dizisjetèsin

  "Èco la bestia cu la coda spìsa
  ca pasa montàgnis, romp murs e àrmis;
  èco chè ch'a dut il mont a'i dà spusa!"

  Sì 'la tacàt il me duca a contàm'lis;
  e a ghi'a fat sen di vignì tal òrli,
  lì che'l màrmul ch'adès i' usàn al finìs.

  E che sporcja figura di imbròj lì
  a'è vegnùda fòu cul cjaf e cul so bust,
  ma la coda 'la lasàda dentri lì.

  La so musa era musa di omp just,
  tant buna a ghi someàva la pièl,
  e di un sarpìnt gros dut il rest dal fust;

  do gjàmbis pelòsis'l veva fin sot il cuèl;
  schena, pet, e dutis dos li bandis
  di grops e rodèlis cujèrtis 'èrin:

  cun pì colòu e cussì ben tesùdis
  i Tartars o i Turcs'no'an maj fat tal' tèlis,
  ne maj da la Aràcne ideàdis.

  Com'ch'a voltis a riva 'stan lis barcis,
  ca son un puc ta l'àga e'n puc par cjèra,
  e com 'là tra cjòchis sgjvìgnis todescjs[95]

  il bìvar 'si ten pront pa la so guera,
  cussì la bruta bestia a si pojàva
  sul'òrli di piera che'l savolòn 'l sjèra.

  Tal'aria dut'la so coda'a sguisàva,
  strinzìnt in sù la velenosa fòrcja
  che com'un scorpiòn la so punta 'armàva.

  Il duc'a la dit: "Tacàn a la làrgja
  a fa un puc di strada vièrs che bruta
  e trista bestia che u la s'imbàncja."

  Ma jù'i sin zus vièrs la destra tetùta
  e in tal òrli i vin fat un dèis pas
  par scansà'l savolòn e la flamùta.[96]

  E cuant che u lì di ic i sin rivàs,
  pi lontàn jodùt i'ai in tal savolòn
  cèrs che visìn dal buròn 'èrin sintàs.

  U chi il mestri: "Sicom'che tant benòn,
  e a font, i ti cognòs chistu sìrcul,"
  a mi'a dit, "va, e jòt la so condisiòn.

  Va pur a razonà cun lòu, ma 'n pìsul:
  in tal fratìmp i parlaràj cun chista,
  ch'usà'i volìn li so spàlis da èrcul."

  Cussì'ncjamò 'n su par l'estrema cresta
  di chel siètim sèrcli propit dut besòu
  i soj zut, 'nda che che puòra zent a sta.

  Fòu daj so vùj al scopiàva'l so dolòu;
  di ca, di là, si judàvin cu li mans
  tant da chel savolòn cjàlt, cuant dal vapòu:

  propit coma che d'estat a fan i cjàns
  cun ghigna o cun sata cuant che muardùs
  a son da puls, da mòscjs o da tavàns.

  Cuant ch'in musa di cèrs i me vuj'son zus,
  indulà che'l fòuc dolorous al cola,
  cognosùt no'ai nisùn, ma li 'èrin ducjus

  cun borsuta ju dal cuèl, a pìndula
  ca vèva un cert sen e un cert colòu,
  ch'ognùn al someàva di gòdila.

  E cuant ch'jò, vuardànt, mi soj metùt cun lòu,
  ta na borsa zala i'ai jodùt un blu[97]
  che di mòut e musa'l veva di leòn, òu.

  Dopo, parànt via'l post a vuardàlu,
  in daj jodùt n'altra com'sanc ròsa
  com'àucja blancja di pì dal butìru.

  E un che c'una scrofa blu e grosa
  segnàt al veva il so sachetùt blanc,
  a mi'a dit: "Se fatu tu 'nta sta fosa?

  Va via; e parsè ch'encjamò ti zira'l sanc,
  ti'as di savèj che'l me visìn Vitaliàn
  a sinistra si sintarà dal me flanc.

  Cun chiscju fiorentìns i soj padovan:
  tanti voltis l'orèlis mi'an intronàt
  sigànt: ‘cal vègni pur 'l cavalièr sovràn,

  cal varà borsa cun tre cjavròns menàt!'"
  Chi'la fat'na bocjàta e tiràt fòu
  la lenga com' nemàl ca si ten'l nas lecàt.

  E jò, timìnt d'infastidì'l me signòu,
  che da puc di sta puc mi veva visàt,
  da che puor'ànimis soj tornàt in davòu.

  I'ai cjatàt che'l me duca l'era montàt
  belzà tal schenòn di chel crudèl nemàl,
  e mi'a dit: "Adès tenti fuàrt e'ncoràt.

  Ormaj cussì 'zin jù 'nta stu fosàl:
  monta davànt, che jò'i vuèj èsi tal miès,
  sì che la coda no podarà fa mal."

  Coma chel ch'intòr al sint il brividès
  da la cuartàna, cun l'òngulis blàncis,
  e che dom'a vuardà'l vert al tremarès;

  tal i'èri jò al sinti che peràulis;
  ma la vergogna mi li'a ditis dutis,
  che'n front dal paròn al serf ghi da pì fuàrsis.

  Jò i mi soj sestàt su che spalàtis:
  mut soj restàt cuant che dizi i volevi,
  ma no'ai podut: "Fa che ti m'imbràsis."

  Luj za mi vev'judàt cuant che mal i stevi,
  e pi'ncjamò; apèna chi soj montàt,
  mi'a cussì judàt che dur mi tegnèvi;

  E'la dita: "Geriòn, mòuf il cuarpàt:
  che'i zìrus 'sèdin larcs e il zì jù puc:
  pensa al pèis nòuf ca ti'è stat cargàt."

  Com'che la navuta a ven fòu dal so lòuc
  puc par puc prima da lasà il so puàrt,
  e dop'che'n dut si sintèva tal so zòuc,

  la ca l'era'l pet, il so codòn stuàrt
  a la, e com'na bisàta si 'a movùt,
  e cu li sgrìnfis l'aria 'la movut fuàrt.[98]

  Pi pòura di cussì no crot cal ves vut
  Fetòn cuant ca la abandonàt i frens,
  e'l cjèl, com'chi savìn, si'a cuèt cuàsi dut;

  e nencja'l puòr Icar cuant che'i rognòns
  si'a sintùt splumà da la cjalda cjera,
  cul sigà dal pari, "Brut vivi ti tens!"

  O se pòura! Di fòu altri no era
  ch'aria d'ogni banda, e dut platada
  er'ogni vista fòu che la bestia'ntèra.

  E ic plan planìn a è li ca noda:
  a zira e va jù, ma jò no mi necuàrs
  fòu che dal vint, sot'n musa, la soflàda.

  A destra'i sintevi za chej rumòus fuàrs
  che sot'l feva'l scravasà da li àghis
  che'i me vuj d'jòdi'n jù no èrin avàrs.

  Ma pòura'i'ai vut di sbrisà jù da li bandis,
  'ndà ch'i'ai jodùt fòucs, e plansi i'ai sintùt;
  che jò, tremànt, i'ai stret di nòuf li gjàmbis.

  Alòr i'ai jodùt se chi no vevi podùt,
  il zi jù e il zirà par chej gran màj
  che plan plan si fèvin visìn dapardùt.

  Com'l falcòn ca lè stat su l'àlis asài,
  che sensa jòdi ne lèscja ne usièl,
  dis'ghi fa al falconèj, "Ventu jù, tramàj!",

  e al ven jù, strac, ma ben pur sempri snel,
  fazìnt sent ròdis e lontàn si depòn
  dal so maestro, spresànt e plen di fièl;

  cussì a ni'a metùt jù tal font Geriòn
  lì in tal piè di che parèit di rocja
  e, discargàt se cal veva tal schenòn,

  si'a dileguàt, com'd'arco una frècja.




  Cjànt Diciotèsim

  Lè un post ta ca si clama Malbòls l'infièr
  dut di piera e colòu tra fièr e cjalìn,
  coma chel sìrcul ca ghi sta dut intòr.

  Propit in tal miès di stu cjàmp tant malìn
  a si mostra un pos bastant larc e profònt,
  e di stu post i vuèj 'dès spiegà l'òrdin.

  Chel sinturòn ca s'jòt par dut lè rotònt
  tra il pos e il piè di chel rivòn dur
  'la dividùt di dèis valàdis il font.

  Coma là,'ndulà che par vuardà il mur
  pì e pì fòsis 'circondin i cjascèj,
  il post 'nda ca son a s'jòt ben di sigùr,

  la stèsa figura chì 'fazèvin chej;
  e com'dal'entrà di talis fortèsis
  fin a la riva di fòu son pontisèj,

  cussì da che parèit di piera daj scòjs
  'èrin ca zèvin sovr'àrzins e fosàs
  fin tal pos, 'nda ch'èrin troncàs e unìs.

  In ta stu post, da la gran schena scjasàs
  di Geriòn si sin cjatàs, e'l poèta
  a sinistra 'le zut, seguìt daj me pas.

  A man destr 'era 'ncjamò zent puarèta,
  nòufs turmìns par lòu e tàncju frustadòus,[99]
  che 'n plen 'colmàvin la prima fosàta.

  Tal pi bas a èrin nus i pecjadòus:
  dal miès in ca 'ni vegnèvin incuntri,
  di là, cun nu, ma pi svèls cjaminadòus,[100]

  com'che'i Romans' cuj so  pelegrìns dentri
  ta l'an dal Giubilèo, su e jù pal punt
  a'an di pasà la zent un mòut scaltri,

  che da na banda ducjùs 'an la front, apùnt,
  vièrs'l cjascèl[101] e a van a San Pieri;
  t'l'altra banda vjèrs la culina 'stan zint.

  Di ca, di là, insima di chel clap neri
  i'ai jodùt diàus cornùs cun grandis vìscjs
  ch'ju viscjàvin davòu visìn di lì ch'i'èri.

  Ahi, com'a lòu ghi fèvin vignì li plàis
  cu li primi batùdis! E lì nisùn
  li secòndis'l spetàva ne li tèrsis.

  Mentri chi zevi, i me vùj cun chej d'un
  scontràs 'si son, e jò'i'ai dita subit:
  "Di jòdi stu chi i no soj a dizùn";

  si ch'jò di parlàighi i sintèvi un debit:
  e'l me dols duca cun me a si'a fermàt,
  e permetùt mi'a di staighi un puc'nsièmit.

  E di platàsi 'la crodùt chel danàt
  sbasànt la musa, ma ghi'a ben puc zovàt
  ch'i'ai dit: "Tu chel vùli 'n cjèra ti as butàt,

  se i to lineamìns no ti'as falsàt,
  Venedìc ti sos tu, di Cjasanemìs;
  ma ta stu bròut picànt se ti'àja menàt?"

  E luj a mi: "Puc volentèj i lu dis;
  ma mi convìns la to clara favèla
  ca mi recuàrda ben li robis vècis.

  Jò'i soj stat chel che la Ghisobjèla
  i'ai menàt a fàighi vòja al marcheis,
  ca dizi se ca vòu la sporcja novèla.

  E no soj l'unic chì chi plans Bolognèis;
  ansi, a lè chistu post tant plen,
  che chej poscj' a dovèntin sempri pì vuèis[102]

  'la ch'zent 'dis ‘sipa' tra Savena e Ren;
  e se di chist ti vòus vej testimòni,
  ten ben a mins il nustri tiràt di sen." [103]

  Sì dizìnt 'le stat batùt da un demòni
  cu la scoria, ca ghi'a 'ncja dita, "Via,
  rufiàn! Fèminis chì non de da trufàni."

  Di nòuf soj zut dal duce'n compagnìa;
  puc a puc, dopo cualchi pas, rivàs 'sin
  la 'ndulà ch'un scòj mi feva da via.

  Plan planin chel lu vin usàt com'scjalìn;
  e ziràs a destra su par la schègja,
  lasàt 'vin chej ch'in eterno ziràvin.

  Cuant chi èrin la 'nsìma da la bolgja
  di sot par dàighi pas a chej puòrs sbatùs,
  il duc 'la dit: "Ferma, e fàighi slungjà

  il vul su di te di chiscj'àltris mal nasùs,
  ai cuàj no ti ghi'as 'ncjamò jodùt la musa
  sicòma che 'nsièmit a nu a son zus."

  Da chì'i vuardàvin chej che sensa pausa
  'vegnèvin vièrs di nu da l'altra banda;
  svèls 'zèvin, e la vìscja ghi era causa.

  E'l bon mestri, sensa la me domanda,
  mi'a dit: "Da n'ocjàda a chel grant cal ven
  e'l par che par dolòu lagrima 'non da:

  se aspièt da re ch'encjamò al ritèn!
  Chel a lè'l Gjàson che cul sen e cul còu
  il montòn ai Còlcis ghi veva cjolt ben.

  Pasàt lè par l'isola di Len, besòu,
  dop'che ch'ardìdis feminis spietàdis
  ghi'an dat la muàrt ai màscjus ducj' ca vèvin lòu.

  Chi cun sen e cun peràulis ornàdis,
  Isifìl'la inganàt, che zovenùta
  che prim'veva dut'li altris inganàdis.

  Chì 'la lasàda, plena, besolùta;
  sta colpa a stu martìr lu condàna;
  e encj'di Medea si fa vendeta.

  Cun luj'l va chel che com'luj l'ingàna:[104]
  basti chistu chì di chista prima val
  savèj e di chej ch'in se a intàna."

  Za i'èrin la'ndulà che sta streta cal
  cul'àrzin secont a va a'ncrozàsi,
  e a fa di chel a un'altri arc schenàl.

  Di chi i vin sintùt zent lamentàsi
  ta l'altri bus, fazìnt cul musu sborfa
  mentri ca zeva besòla a menàsi.[105]

  Cujèrtis'èrin li rivis di mufa
  fata dal flat di bas ca si impasta,
  e cuj vuj e cul nas'l feva barùfa.

  Il font'le cussì scur ca no ni basta
  il post a jòdi sensa montà 'nsìma
  dal arc, du là che'l scòj'mparsòra ghi sta.

  Chì'sin vignùs; e jù'n ta fosa colma
  jodùt i'ai zent tufàda ta un ledàn
  vignùt da ceso umàn, chi sà maj coma.

  Mentri che la jù i provavi a jòdi lontan,
  jodùt i'ai  un cul cjàf sì sporc di merda
  che se laic l'èra, o predi, dom'lòu lu san.[106]

  Chel mi'a  sigàt: "Se zent chi seis ingorda!
  parsè vuardà me pì che che'i altris brus?"
  E jò a luj: "Parsè che--ben mi riguarda--

  ti'ai na volta jodùt cuj cjavièj sus
  e Alèsiu Interm'nèj da Luca t'sos:
  e t'm'interèsis pì daj altris ducjus."

  E luj alòr si'a dat'n ta la sùcja un colp gros:
  "Ca jù mi'an infondàt ducju chej lechès
  che leng'a no mi'an maj sasiàt prin di stu pos." [107]

  Subit dopo il duca: "Jò'i pocarès,"
  a mi'a dita, " i vuj un puc pi'n davànt,
  cussì che la musa pì ben t'jodarès

  di che sporcja sdrondìna ca sta gratànt
  il so cjaf cu li so òngulis merdòsis
  che prin'cola jù e dop'in piè 'sta'un tant.

  Tàide a è, la putana che dìtis
  cussì gh'li'a'l so druid, "I'àju gràsis
  grandis da te?" "Ànsi, maraveòsis!"

  E ca sèdin chì li nustri vistis sàsis.




  Cjant Dicjanovèsin

  O Simon magu[108], o disgrasiàs compàis
  che li robis di Diu, che di bontàt
  a'an di èsi sposis, e invènsi i adulteràis

  par òru e arzènt, ca lè imèns pecjàt;
  adès 'lè mièj chi vi suni la tromba
  sicòma chi sejs dentri tal ters fosàt.

  Za i'èrin, insìm'di che altra tomba,
  zus in sù di chel scòj propit in ta la part
  che tal bièl miès da la bòlgja a plomba.

  O grant savèj, cuant granda ca è che art
  chi ti mostris tal cjèl, in cjèra e pal mont;
  e'l just che par dut ti fas, com'ca le fuàrt!

  Jò'i'ai jodùt ta li rivis e tal font
  la pièra livida 'mplenìda di bus
  ducjùs larcs compais e ognun rotònt.

  Pi gràncj' no èrin chej apena jodùs
  di chej ca son dentri tal me bièl San Zuàn,[109]
  che com' batesatòus usàs son zus;

  un daj cuaj, za a lè cualchi bièl àn,
  l'ai rot pars'che dentri un 'si negàva:
  e ca tàzin li cjàcaris, ca fan dom' dan.

  Da la bòcja di ognun, fòu ghi vegnèva
  di'un pecjadòu il piè[110] e da li gjàmbis
  fin tal gros, e'l rest dentri a ghi steva.

  Li plantis ghi èrin a ducjus impiàdis;
  e li zuntùris 'dèvin colps cussì sclès,
  che rot 'varèsin vencs e cuàrdis strambis.

  Com'che'l flameà la ca lè un grasès
  a si mòuf in sù e jù pa la scùsa,
  cussì lì daj talons ai dèicj'  l'èra'l stes.

  "Cuj l'èse chel, mestri, che rabia nol lasa
  e cal svisèa tant pì daj so compàis,"
  ghi'ai dit, "e che pì'l supa la flama ròsa?"

  E luj a mi: "Si ti vòus che'n ta chej scòjs
  ti parti ca son taj rivòns pì'n jù postàs,
  da luj ti savaràs di luj e daj so malàjs."

  E jò: "Par me va dut ben se ca ti plas:
  tu ti sos signòu e jò ghi staj visìn
  al to volèj, e ti sas se ca si tas."

  Alòra i sin rivàs in tal cuart àrzin:
  voltàs si sin e jù 'sin zus a man sanc'
  fin che la tal font sbusàt e stret i'èrin.

  Il bon mestri no la volùt che dal flanc
  so mi liberàs, cussì sin rivàs tal rot
  d'chel che cuj piè di plànzi nol ven maj manc."

  "O cuj sotu che chel di sù ti ten sot,
  anima puarèta, com'pàl plantàda,"
  i'ai tacat a dizi; "si ti pos, fa'un mot."

  Com'un frari i'èri che confesiòn ghi da
  a un can d'un asasìn, che 'pena 'mbusàt,
  "Va'n davòu," gh'dis, par tegni la muàrt'n banda.[111]

  "Sòtu za chì dut dret" luj a la sigàt,
  "sòtu za chì dut dret, tu, Bonifàsi?
  di divièrs ajs il scrit busjàr a lè stat.

  Sòtu tu belzà di chel avèj sàsi
  pal cual no ti'as vut pòura di inganà
  la bièla siòra[112] par dop'fàighi stràsi?"

  Di stuc 'soj restàt, la me mins lontana
  dal capì se ca ghi'èra stat rispundùt;
  cuasi scuarnàt, altri no'ai fat che'l mona.

  Alòr Virgìlio mi'a dit, cal vev'jodùt:
  "Cussì dis: ‘No soj chel, no soj chel chi't'cros'";
  e jò i'ai dit com'ca mi veva imponùt.

  Il spirt alòr dut stuàrt a la i piè sos;
  ma dopo, e cuasi planzìnt e suspirànt'
  mi'a dit: "Duncja, se vùtu da chel chi t'jòs?

  Se di savèj cuj chi soj ti sos calàt tant,
  e vignùt jù par sti rivis di corsa,
  ti disaràj chi'ai pur vistìt il gran mant;

  e 'lè tant ver chi soj stat fi dal'orsa,[113]
  plen di vòja di avansà i orsàs;
  la su a'an, e jò'i soj chi in borsa.

  Sot'l me cjàf'son za'i altris stas strasinàs,
  che prin di me son vegnùs simonegjànt,
  e ta li fesùris da la pièra platàs.

  La jù'i colaràj 'ncja jò dut ta'un colp cuant
  che chì'l sarà chel chi pensavi tu t'fos.
  cuant che puc fa ti mi sos vegnùt davant.

  Ma pì 'lè za'l timp che jò'i me piè i scos
  e che cussì mi cjàti cul cul in su
  che luj'l restarà plantàt cuj so piè ros:

  che dop'di luj'l vegnarà un schifòus chi jù,
  da la Fransa, un pastòu tant sensa lès,
  tal ch'è mièj che luj e me'l cujèrzi su.

  Un nòuf Gjasòn'l sarà, di cuj a si les
  taj Macabèj; e coma ca ghi'è mol stat
  il so re, cussì a luj chel che re lè'n Frans'adès."

  Jò'i no saj se chì jò'i soj stat masa mat,
  cuant chi gh'i'ai rispundùt in chistu metri:
  "Alòr diz'mi: cuàncju bes l'àja domandàt

  il Nustri Signòu prin'ch'a san Pieri
  li clafs di la sù ghi ves slungjàt via?
  ‘Vègn'mi davòu,' ghi'a dit, dut lì, ti sigùri.

  Ne Pièr ne'i altris a ghi'an cjolt a Matia
  oru e arzènt, cuant ca le stat sielzùt
  pal post d'chel che'l Signòu'la tradit via.

  Ma sta ben chì, chi ti vens punìt dut;
  e vuarda pur la moneda mal cjòlta
  ch'àrdi ti'a fat cuant che cuntr' Carli t'sos zut.

  E sa no fos pars'chè 'ncjamò mi vieta
  la riverènsa da li clafs grandis
  che tu ti vèvis ta la bièla vita,

  i'usarès peràulis tant pì duris:
  chè la vustr'avarìsia'l mont mal a fa sta,
  pestànt zens bùnis e alsànt ches tristis.[114]

  Di vu'pastòus necuàrt si'a'l Vangelista,
  cuant che chè[115] ch'è sintàd'nsìma dal'àghis
  cuj re'a putanàva, a luj ghi'èra'n vista;

  che nasùd'èra cun sièt cjàfs, lu savèjs,
  e che asistìda èra daj sièt cuàrs
  fin ch'l'omp so di seguì virtùs'l vev'plasèjs.

  Di oru e d'arzènt Diu'i vèis fat, stuàrs:
  puc a vi sepàra dal' idolatri
  se non che luj un, e vuàltris ni preàjs sent!

  Ah, Tinùt, di cuant mal ch'ti sos stat màri,[116]
  no la to conversiòn, ma l'ereditàt
  che da te a la cjolt il prin sjor pàri!"

  E mentri sti notis gh'vèvi cussì cjantàt,
  o che rabia o cosiènsa lu muardès,
  cun li dos gjàmbis al vèva scalsetàt.

  Jò'i crot che al me duca a ghi plasès,
  par chè content sempri atènt'l steva,
  il sun di dut se chi vevi dita adès.

  A stu punt, cuj bras a tracuèl stret m'veva:
  e dopo ch'i'èri stat dut stret tal so pet,
  di jù ch'i'èrin lè tornàt là che'n su'l zeva.

  E no si stracàva di vèjmi sì stret;
  cussì mi'a partat fin tal colmo dal'arc
  che dal cuàrt 'l cuìnt àrzin al parta dret.

  Chì, plan planìn 'la pojàt jù 'l so car'c,
  plan planìn parsè che'l post sporc l'èr' e dur
  che nèncja par cjàvris nol sarès stat parc.

  Da chì n'altra val i'ai jodùt jù tal scur.




  Cjànt Vincjèsin

  Di castigu nòuf mi convièn fa daj vers
  e dàjghi material al vincjèsin cjànt
  da la prima cansòn, ca è chè daj somèrs.

  Jò i mi èri za disponùt dut cuant
  a rivuardà la jù tal discujèrt font,
  che di planzi tormentàt si zèva bagnànt;

  e i'ai jodùt zent ta chel valòn rotònt
  vignì, tazìnt e tant lagrimànt, al pas
  ca fan li letànis in ta chistu mont.

  Com'che'l me sguàrt jù'ghi zeva sempri pi'n bas,
  stran'èra jòdi com ch'l'èra stravoltàt
  ognun da la barba al cuèl, ca lè pi'n bas;

  che vjèrs i rognòns il cjàf l'èra ziràt
  e di vignì'n davòu ghi convegnèva,
  chè di zi'n davànt nol podèva'l puòr danàt.

  Paràlisi podrà èsi ch'ognun'l vèva
  par stravoltàsi propit cussì dal dut;
  ma di stu mal no crot che cussì'l stèva.

  Se Diu a ti lasa, bon letòu, fa frut
  da la to lesiòn, pènsighi ben tu stes
  com'chi'ai fat a tègnimi in musa sut,

  cuant che la figura di nualtris puarès
  sì stuàrta jodùt i'ai che'l plànzi daj vuj
  li culàtis a ghi bagnàva pal miès.

  Se chi planzèvi, pojàt t'un daj spìguj
  di chel scoj dur, cussì che la me scorta
  "Sotu'ncjamò tant stùpit?" a mi'a dit luj.

  "Chì a vif la pietàt cuant ch'è ben muàrta:[117]
  cuj'l pòsia èsi pì seleràt di chel
  ch'al divìn judìsi di vèj pietàt gh'impuàrta?

  Alsa'l cjàf, àlsilu, e jòt chel che par chel
  si'a vierzùt ai vùj dai tebàns la cjèra;
  par chel ghi sigàvin ducjus: ‘Anfiarel,

  'ndà vàtu? Parsè làsitu la guèra?'
  e no restava che zi'n jù ta li vàlis
  fin a Minos, ch'ognun'l brìnca, la fièra.

  Vuàrda ben ca la fat pet da li spàlis:
  parsè ch'jòdi 'la volùt masa 'n davànt,
  'n davòu'l jòt e par lì ghi van li gjàmbis.[118]

  Jòitu Tiresias, ch'l'aspièt 'la cambiàt tant
  cuant che da mascju 'n femina 'le doventàt,
  e ogni toc dal cuàrp 'la cambiàt, dut cuant;

  e prima, e dopo, di bati a ghi'a tocjàt
  cu la vìscja'i doj sarpìns involusàs
  par che forma di mascju ghi ves tornàt.

  Arònt si schena'n pansa di Tiresias,[119]
  luj, che taj mons di Luni, 'nda cal svàngja
  il Cararèis, che'i cjàmps sot 'l ten cultivàs,

  'la vut in taj màrbui blancs, la spelòncja
  par cjàsa, d'indulà che'd'jòdi li stelis
  e'l mar d'ostrusiòn an davèva pùcja.

  E la ca si sta cujerzìnt li tètis,
  che tu no't jòs, cu li stresis disfàdis,
  e'a di là dutis li pars pelosis,

  Manto a è, ca è zuda ta tanti cjèris;
  e stabilit si'a'n fin là ch'jò'i soj nasùt;
  e dùncja mi plas che'un puc ti mi scòltis.

  Dop'che so pari fòu di vita 'le zut,
  e serva vignud'è la sitàt di Bac,
  chista pal mont par tant timp a'a vivùt.

  Lasù ta la bièl'Italia a lè un lac,
  ai piè dal'Alp ca sjera l'Alemagna,
  insima di Tiral, e ca la'n non Benac.

  Da pi d'mil fontànis, i crot, si bagna
  tra Garda, Val Camonica e'l Penìn,
  da l'àga che tal lac lasù si stàgna.

  A le'un post la'n'tal mies indulà che'l Trentìn
  pastòu e chel di Brèsia e'l Veronèis,
  segnà'l podarès, sal fes chel stes cjamìn.

  Peschièr a lè lì, bièl e fuàrt arnèis
  par fa front ai Bresiàns o Bergamàscui
  cuj rivòns intor che'n ju ghi van lizèis.

  Chì a càpita ch'dut se ca ven daj rìvui
  e che ta'l grin dal Benac pì nol sta,
  flun si fa la jù ta chej bièj vièrs pàscui.

  Apèn'ch'l'àga a cori d'nòuf si presta,
  no pì Benac ma clamàt al ven Mìncju
  fin a Governàl, dà ch'in tal Po si svuèjta.

  Puc 'la corùt prin di cjatàsi'n val la jù,
  in da ca si slàrgja e s'impalùda;
  e d'estàt a intìva a sbasàsi tant jù.

  Pasànt par u chì, la vergine cruda
  a'a jodùt cjèra tal miès dal pantàn,
  sensa coltivasiòn e, di zent, nuda.

  Lì, par scjampà d'ogni consòrsi umàn,
  cuj so serfs a fa la maga si'a fermàt;
  lì'a vivùt e lì i so vuès a stan.

  I'òmis, che pus in zir'si varès cjatàt
  si son dopo riunìs ta chel post, fuàrt
  par via dal pantàn par dut acumulàt.

  La sitàt 'an fondat su chel vuesàn muàrt;
  e par chè che'l post par prima a'a sielzùt,
  Mantua l'an clamada, e sensa tuàrt.

  Il numar da la so zent l'èra za cresùt
  prima che'l cjastronà dal Casalodi
  da Pinemont ingàn al ves risevùt.

  Però sta'tent che se maj ti ves da jòdi
  un che d'la me cjèra altri ti contàs,
  buziàr'l sarès; il ver tu ti'as di cròdi."

  E jò: "I razonamìns chi ti mi fas
  a son cussì jùscj' e'i ghi crot sì tant
  ch'i altris sarèsin cjarbòns distudàs.

  Ma dizmi da la zent ca va'n davànt,
  si t'jòs cualcùn di merit ta la fila;
  lì lè'l me pensèj; il rest no'lè 'mportànt."

  Alòr 'la dit: "Chel che da la mosèla
  la barba jù'i va ta li spalis scùris,
  'lè stat, cuant ch'la Grecja 'an volùt lasàla,

  lasànt'n davòu dom'chej pa li cùnis,
  oràcul, e'l via 'la dat cun Calcànt,
  a Aulid, di molà via li cuàrdis.

  Eurìpilo 'l veva'n non, e sì cjantànt
  a va ta'un punt la me alta tragèdia:
  chist ti sas, che'l libri[120] ti lu sas dut cuant.

  Chel'altri che 'n cuàrp a le puc e nùja,
  Michel Scot 'le stat, ca l'èra veramìnt
  in gamba cun chel so magic imbrojà.

  Jòt là Guido Bonat; e jòt pur Asdìnt,
  che di podèj tornà al spac e'al coràn
  al vorès, ma masa tars'l si va pintìnt.

  Jòt che puòris che guzièla lasàt 'an
  e'l tèsi e'l filà, par vign'induvìnis;
  'ncjantèsins cun èrbis e pipìns fat 'an.

  Ma paràn via; che za son visìnis
  daj doj emisfèros e tòcjn l'onda
  sot di Sivilia Caìn e li spìnis[121];

  e belzà stanòt la lun'èra tonda:
  recuàrditi benòn; com 'ca ti'a zovàt
  na volta 'n ta che selva profonda."

  Cussì luj, mentri ch'avànt i vin paràt.




  Cjant Vincjunèsin

  Cussì di punt in punt, di altri parlànt
  che'l me drama di cjantà no si cura,
  i sin rivàs; e i èrin tal pì alt cuant

  chi sin fermàs par jòdi l'altra fesùra
  di Malbòls e lì ch'ognun invàn al plans;
  e a' èra, miràbil d'jòdi, dut scura.

  Coma che'n tal arsenàl daj venesiàns
  la pecj' tichignòsa d'unvièr a bol
  par spalmà, da li nafs ca spàndin, i legnàns

  --chè di navigà no pòsin; ma chel cal pol,
  si fa na naf nova; n'altri al comèda
  li brèis di ches c'an tant viagjàt, pì cal pol;

  chi l'inclàuda a pòpa, e chi in banda;
  un remos al fa e n'àltri'l fa su cuardis
  o al tersaròu o artinòu tacòns ghi da;[122]

  cussì, no par fòuc, ma par mans divìnis,
  la jù'a bolèva na malteca densa
  ca inviscjàva dutis dos lis rivis.

  Jò la jodèvi, ma l'jodèvi sensa
  jòdi altri che bòlis che'l bulì'l feva;
  dut'si sglonfàva, e dop'di nòuf 'era lìsa.

  Mentri che'l me vuli jù al jodèva,
  il me duca, dizìnt "Sta 'tent, sta 'tent!",
  a sè mi'a tiràt, lì che luj al steva.

  Mi soj alòr voltàt com'chel ca lè content
  di jòdi chel ca sarès mièj cal scjampàs
  ma che'l timòu dal moment ghi cjòj l'intènt,

  tant che, par jòdi, no lè bon di fa'un pas;
  e'n davòu di me i'ai jodùt un diàu ner'
  che su'n scòj curìnt al vegnèv'dal bas.

  Ahi cuant ca l'èra in tal aspièt fièr!
  e cuant che tal fa'l parèva'nsidiòus
  cul'àlis vièrtis e cul piè lizèr!
  Il so schenòn, ch'alt l'èra e muscolòus,
  lu pocàva jù un pecjadòu cuj so flancs,
  e chel pa li cragnòlis'l veva'l cragnòus.

  D'insìma'l punt a la dita: "O Malbrancs,
  chi'a lè un daj ansiàns di santa Zita!
  Metèilu sot vuàltris chi no sèis maj stracs,

  Chi vuèj zi di nòuf ta che ben plena mèta:
  ogn'omp vi'è baratadòu, fòu che Bontùr;
  un no lè un sì, basta bes 'n sachèta."

  Ta la Bolgja'la butàt, e pal scoj dur
  si'a voltàt; e maj lè stat mastìn molàt
  cussì svelt a cor'ghi al làri davòu.

  Chel si'a tufàt e dut stuàrt sù 'le tornàt;
  ma'i demònis che dal punt 'vèvin un tet,
  a'an sigàt: "Chì'l Sant Volt nol ven tratàt:

  Chì no si noda miga com'tal Serclèt!
  Ma si no ti vòus da nu vignì sgrifàt,
  nosta fa 'nsìma di sta melma un tet."

  Dopo vèilu cun tancju rimpìns rimpinàt,
  ghi'an dit: "Cujèrt'è mièj che chì ti bàlis;
  para pur via a baratà, chì platàt!" [123]

  A'è cussì che li còghis a li'sistèntis
  'ghi fan tufà 'n miès da la cjaldèra
  la cjàr, par ca no galègi, cuj fièrs a pùntis.

  Il bon mestri "Par ca no somèj vera
  chi ti t'sos chì," mi'a dit, "va a platàti
  pì chi ti pos davòu di na pièra;

  E se n'ofèsa mi vegnès a bati,
  nosta vèj pòura, che jò'i'ai dut a punt;
  t'altri timps i'ai dovùt cussì combàti."

  Ta'un tic e tac a le zut di la dal punt;
  e com'ca 'le rivàt'n ta la riva sesta,
  un còu salt a ghi'a tocjàt di vèj asùnt.

  Cun chel furòu e grant menà di sata
  ca ghi còrin i cjans davòu dal singarèl,
  che subit 'l domànda cuant ch'ognun fer'l resta,

  sì son vegnùs fòu chej di sot dal puntizèl
  e vièrs luj'an mostràt ducj'i so uncìns
  ma luj 'la sigàt: "Nisùn'l sedi crudèl!

  Prin di vignì becàt daj vustri rimpìns,
  a scoltàmi cal vegni un di vu'in davànt;
  dop'rimpinàimi se cussì 'vèis in mins."

  Dùcju'an sigàt: "Malacoda, va avànt!";
  un 'lòr si'a movùt, e'i altris fers 'son stas;
  e a luj ghi'è zut, dizìnt; "Ghi zòvia tant?"

  "Jòdimi chì, Malacoda; miga ti crodaràs
  chi sedi vegnùt," a la dit'l me mestri,
  "sigùr ch'mi varèsis'mpedìt il pas,

  sensa'l volèj divìn e'l destìn destri?
  Lasàit chi zedi, che tal cjèl lè volùt
  chi mostri a'un'altri stu cjamìn silvèstri."

  Alòra'l so fà superb tant jù ghi'è zut,
  che'l so rimpìn ai piè a ghi a colàt,
  e'ai altris ghi'a dit: "Ca nol vegni spunzùt."

  E'l duca a mi: "O tu che sdrajàt
  cussì cujèt ti sos taj scojs dal punt,
  torna pur, che chì 'n pas ti saràs lasàt."

  Mi soj subit movùt e a luj congjùnt;
  ma'i diàuj si son ducjus fas avànt,
  ch'i'ai temùt che d'acòrdu a'èrin a stu punt:

  Ta stu mòut jò i'ai za jodùt ogni fant
  cal vegnèva fòu cun pàt da Caprona,
  se stes jodìnt fra'l nemìc, ch'an d'èra tant.

  Jò'i'ai visinàt dut'la me persona
  lunc il me duca, e'i vuj no ghi cjolèvi
  da la'parènsa so, ca no era buna.

  Sbasànt i rimpìns, "A tocjàlu i provi,"
  l'un ghi'a dit a un'altri, "in tal so gropòn ?"
  e rispundut ghi'an: Si, falu be movi!"

  Ma chel demòni che cul me bon paròn
  al discorèva, a si'è a colp voltàt
  e 'la dita: "Calma, calma, Scarmiliòn!"

  A nu 'la dopo dit: "Di vej oltrepasàt
  stu scòj no si pos, parsè ca lè un fracas
  par dut, e fin il sest arc a lè spacàt.

  E se di parà via'n davànt vi plas,
  i varèsis d'zi su par chista crèta;
  visìn a ghi è un'altri scòj che strada'l fas.

  Alièj, sinc òris pì di st'ora puarèta,
  ben mil e duzìnta e sesànta sèis
  ajs èrin che sta strada'è ca sì sgreta.[124]

  I mandi via par là chiscju me compàjs
  par jòdi s'alcun di lòu fòu si scjàsa:
  zèit cun lou che sans e salfs i restarèis.[125]

  "Ven avànt, Alichìn, e Pestabrùsa,"
  'la tacàt a dìzi, "e tu pur Cjagnàs;
  e che'i dèjs al guìdi il Barbarìsa.

  Èncja Lìbicos cal vègni e Draghignàs,
  com'pur Sirjàt palotàt e Sgrifacjàn,
  Farfarèl e'nfìn Rubicànt daj mas.

  Zèighi a torotòr di chel bulìnt ledàn:
  tegnèit cont di chiscjus fin tal'altri scòj
  che dut 'ntèj ghi va 'nsìma d'ògni fosàn."

  "Oh, mestri, puòr me, se jòdiu chì chi soj?"
  i'ai dit. "Daj, paràn via sensa scorta,
  se tu ti sas zi; a'è mièj ch'zìni besòj.

  Se tu t'sos necuàrt, com'ben'altra volta,
  no jòitu ca stan i so dincj'crustànt,
  e di minàcis 'an plen la ghignàta?"

  e luj a mi: "Nost'èsi pauròus sì tant:
  làsa ca 'ncrùstin i dincj' tant ca vòlin,
  cussì 'fan paj puarès ca si stan lesànt."

  Par l'àrzin di sinistra adès'i zèvin;
  ma prin 'vèvin ducjus la so lenga stret
  'ntànt che dal so duca segnàl'a spetàvin;

  e luj dut un colp cul cùl 'la fat trombèt.[126]




  Cjànt Vincjaduèsin

  Jodùt i'ai jò soldàs in marcja metùs
  prons par combàti e di fa di se mostra;
  encja scjampànt in davòu i'ju'ai jodùs;

  drapèj'i'ai pur jodùt 'ta banda vustra,
  o 'Retìns, e èncja'l zì daj caval'rìs
  e'l combàti daj turnamìns, e'l gjostrà;

  a sun di trombis o di cjampànis,
  cun tambùrs e cun segnàj di cjascjèj,
  e cun robis forestis e nostranis;

  ma maj, propit maj, cun un tal calimèj
  jodùt i'ai cavalièr mòvisi o pedòns,
  ne pur nàfs ca jù ne stèlis taj cjèj.

  Nu'i paràvin'n davànt cuj dèis demons:
  O che nòbil compagnia! Ma cuj sans
  in glisia e in tavèrna cuj golozòns.

  Ma là da la pèula 'èra la me mins,
  par capìghi da la bolgia dut l'inzèn
  e com'che dentri vegnèvin cuètis li zens.

  Com'che i delfìns, cuant ca ghi mandin un sen
  ai marinàrs cul arc da la so schena,
  che di salvàsi dal velièr si preparing ben,

  cussì mo, par lizerìsi da la pena,
  cèrs daj pecjadòus mostràvin il gobòn,
  e subit lu platàvin com'la balena.

  E com'tal'òrli dal'aga a son
  ta'un fosàl li ranis cul musu di fòu,
  sì che'i piè si plàtin e il pansòn,

  sì'l steva par dut ogni pecjadòu;
  ma cuant ch'si visinàva Barbarìsa,
  a colp a sparìvin sot dal bulizòu.[127]

  Un i'ai jodùt--o se schifo e spìsa!--
  cal spetàva lì, com'cuant che un l'incùntra
  na rana ca sta e n'altra ca sclapìsa;

  e Sgrifacjàn, ca ghi era zut cuntra,
  'la'n'gancjàt paj so tichignòus di cjavièj
  e tiràt su, cal someàv'na lòdra.

  Il non di ducjus za'i savèvi di savèj,
  sì ben notàs ju vèvi cuant ch'son stas elès;
  ma'i nons ca si dèvin forsi no èrin chej.

  "O Rubicòn, jodìn com'chi ti ghi mes
  intòr li sgrìnfis par gjavàighi la pièl!"
  a sigàvin ducj'nsièmit i maldès.

  E jò: "Mestri, prova, si ti pos fa chel,
  cjatà fòu cuj ca lè chel puor disgrasiàt
  ch'ai so 'versàris lè par lasà'i la pièl."

  Il me duca a si ghi'a visinàt
  domandànt d'indulà ch'l'era, e chel:
  "Tal regno di Navàra soj stat latàt.

  Me mari d'un sjòr mi'a fat serf da monèl,
  ic, che generàt m'veva da'un farabùt,
  che distrùt si'a e lasàt nencja un pel.

  Pì tars, serf dal bon re Tebàlt i soj zut:
  là mi soj metùt a fa'l baratadòu;
  e'dès, par chel, chì chi soj, ta stu cjaldùt."

  E Ciriàt, che da la bòcja'l veva fòu
  da li bandis do palòtis com'i pursìs,
  sìntis a ghi li'a ben fàtis par davòu.

  Tra li gjatàtis èco c'ven la surìs;
  ma Barbarìsa cuj so bras 'la sieràt,
  e 'la dit: "Stèit'n là mentri chi lu'nforcìs."

  E al me mestri la musa ghi'a voltàt:
  "Domanda pur," 'la dit, "se pì t'vus savèj
  d'luj, prin ch'daj altris'l vegni disfàt."

  Dùncja'l duc: "Dis sù: daj altris 'varès mièj
  savèj se cualchidùn di lòu lè latìn[128]
  sot sta pecj'?" E chel: "Puc fa i'èri cun chej

  ca vèvin tra di lòu un di là visìn:
  magàri jò'ncjamò cussì cujerzùt!
  chi no temarès ne òngula ne uncìn."

  E Libicòs, "Ma vùtu vej propit dut?"
  'la dit; "e ghi'a cjapàt il bras cul rimpìn,
  che, tirànt, a ghi'n da sbregàt via un tocùt.

  Encja Draghignàs 'la volùt da'un colpìn
  la jù ta li gjàmbis; ma'l so decuriòn
  si'è voltàt a torotòr cun brut murbìn.

  Cuant ch'èra un puc calàda la so tension,
  a luj, che la ferida si vev'smicjàt,
  ghi'a domandàt il duca: "Atensiòn!

  cuj l'èse chel che, t'dìs, da puòr disgrasiàt
  ti'as lasàt par vignì ta sta riva?"
  "L'èra il frari Gomita," 'la tacàt,

  "chel di Galura, che tancju 'mbròjs'l veva,
  e vint vut i nemìs dal so sjòr in man,
  ben ju'a tratàs, ch'ognun si la godèva.

  Si'a fat da'i so bes e ju'a lasàs fòu di man,[129]
  com'che luj'l dìs; e'n taj altri còmpis èncja
  lè stat baratòu, e no pìs'l ma sovràn.

  Al pratica cun stu sjòr Michel Zancja
  di Logador; e di contà di Sardegna
  e di so lenghis, stràca'n sìntin pucja.

  Ma puor me, jodèisu l'altri cal grugna:
  vi dizarès di pì, ma pòur'i'ai che chel
  si prepari a gratami la rogna."

  E Barbarìs' stes, voltàt a Farfarèl,
  che'i vuj al stralunàva, pront par bàti,
  a ghi'a dit: "Via di chì tristàt d'usièl." [130]

  "Se vuàltris i volèis jodi o sinti,"
  tacàt 'la chel danàt ca no l'era feso,
  "Toscàns o Lombàrs, jò ju farài vignì;

  ma ca stèdin i Malebràncs 'ncjamò 'n ceso,
  par no vej di temi da li so vendètis;
  e jò, sintàt coma chi soj chì chi so',

  par un ch'jò'i soj,  jò'n farài vignì tancj's
  cuant chi fiscjaràj, com'ca lè nustri ùsu
  di fa cuant che cualc'un'l met li sàtis."

  Sintùt chist, Cagnàs l'alsàt il mùsu
  e, scjasànt il cjàf, 'la dit: "Sint se malìsia
  che par butàsi jù a la pensàt sù!" [131]

  Alòr luj, ca l'èra plen di furbìsia,
  'la rispundùt: "Malisiòus i soj, sigùr;
  si pos 'gh'fàj ai mes cualchi malagràsia."

  Al contràri daj altris, Alechin dur
  no lè stat, ma ghi'a dit: "Se tu jù ti vas,
  galopànt i no ti ven in dav'ùr,

  ma svualànt insim'la pecj'ti mi sintaràs:
  lasàn l'òrli, e'l rivàl coma scudo,
  par jòdi se pì di nu ti valaràs."

  O bon letòu, èco chì n'altri zogùt:
  ognun dal àrzin i vuj a la voltàt;
  e il prin di ducjus Cagnàs, il pì crut.

  Il Navarèis il so timp 'la ben usàt
  a la fisat i piè'n cjèra e tic e tac
  lè saltàt e da Barbarìsa si'a molàt.

  Colpa ognùn'la sintùt di stu distàc
  ma pì chel che causàt'l veva'l difièt;
  però si'a movùt e sigàt: "Ti'ai, viliàc!"

  Ma puc ghi'a zovàt: che li àlis al suspièt
  no ghi l'an fata: chel lè sparìt la sot,
  e'Lechìn'n'davòu la svualàt, alsànt il pet:

  propit cussì a fa la ràsa di bòt;
  cuant che'l falc si visìna, jù si tufa,
  e luj, zint'n sù, si sint com'un pipinòt.

  Pestabrùsa, dut rabiòus da la trufa,
  a lu'a seguìt svualànt, e l'er'invaghìt
  che chel'l vivès par vej'na barùfa.

  Sicoma che'l baratòu l'era sparit,
  a ghi'a mostràt li sgrìnfis al so compàj
  e'nsìma dal busaròt si'an asalìt.

  Ma l'altri l'era falc pì scaltri che maj
  e dopo vèjlu ben sgrifàt, ducju doj
  a son plombàs in ta chel bulìnt di staj.

  Il cjalt dal barufàsi ju'a volùt cjòj;
  ma di tornà'n alt no gh'la fèvin, nèncj' vulìnt;
  cul'àlis tichignòsis restàs èrin besòj.

  Barbarìsa 'lòr, cuj altri sièt dulìnt,
  cuatri'n da fas svualà tal'altra riva
  cun dùcju i gàncjus, e svels fasìnt,

  di cà e di là ognun tal so post'l zèva:
  i rimpìns slungjàvin vjèrs chej impecjàs
  ch'ognun la cjar sot la pièl za cuèt 'l veva;

  e cussì ju vin lasàs, ducj'impacjàs[132].




  Cjànt Vincjatreèsin

  Sidinùs, besòj, e sensa compagnìa
  i zèvin, l'un davànt e l'altri dopo,
  com'che'i fràris a van pa la so via.

  Mi vev'partàt ta la fiaba di Isopo
  il pensèj daj tramàjs ca barufàvin,
  che ca conta da la rana e surìs, po;

  che tant com'"cumò" e "dès" a si somèjn
  i uns e'i altris, sa si ten ben da mins
  com'che d'acòrdu a van prinsìpit e fin.

  E com'c'un pensèj al nas d'altris visìns,
  cussì da chel pensèj n'altri a lè vegnùt,
  che doplàt mi veva'l timòu taj sintimìns.

  Jò'l jodèvi cussì: "Tignìnt cont di dut,
  par causa nustra scjù chi son stas befàs,
  tant ch'adès a stan pasànt un momènt brut.

  Se mal'intensiòn e rabia 'son sposàs
  lòu mi coraràn in davòu pì crudèj
  daj cjans ch'al lièvri'n davòu ghi còrin, afamàs."

  Za si stèvin indresànt i me cjavièj
  da la pòura, e vuardànt sempri'n davòu,
  i'ai dit: "Maestro, no èse propit mièj

  ch'ti ni plàtis ducju doj? Jò i'ai timòu
  daj Malbràncs; davòu a mi stan vignìnt:
  a mi par che d'rivà chì 'ncjamò puc ghi vòu."

  E luj: "Se un spièli i fòs dut luzìnt,
  la to imàgin di fòu no tegnarès
  prin di chè che dentri a ti da turmìnt.

  Son'pèna rivàs i to pensèis taj mes,
  cun chej stes timòus daj mes e'l stes aspièt,
  si che par ducju doj il me consèj lè'l stes.

  Sa no lè'l rivòn a destra màsa dret
  d'impedìni ta l'altra bolgia di z'jù,
  scjamparìn di st'imàgin di cjàsa[133], i scomèt."

  No vèvin nèncja tacàt a zì in jù
  cuant che no tant lontàn, cul'àlis tiràdis
  par vìgnj a cjòini, sin rivàs a jòdiu.

  Il me duc mi'a sùbit cjapàt su, jò'i dis,
  com'che la mari, sveàda dal rumòu,
  visìn jodìnt li flamis impiàdis,

  a cjòj su'l fì e'a cor, sens'jòdi'n davòu,
  vìnt amòndi pì di luj che di se cura,
  e sensa timp di meti su'n camisòu;[134]

  e jù d'insìma da la riva dura
  a pànsa 'n su 'lè zut jù da che crèta
  ch'una da li bandis dal fosàt 'a siera.

  Ta canal no'a maj aga corùt svelta
  cussì par fa cori roda di mulìn
  cuant ch'ic pì visìn da li pàlis a sta,

  com'il me mestri cuant ch'jù dal orlj'zèvin
  cun me che ben stret mi veva al so pet,
  coma chi fos so fì, no doma un compàjn.

  Apèna che'i so piè'an tocjàt il jèt
  dal sest buzaròt, za'èrin lòu lasù
  tal òrli, sensa podèj fani dispièt;

  ch'a volùt la providensa dal pi'n su
  fàju ministros da la fosa cuìnta,
  ma'l podèj di zì via d'lì ghi'a cjòlt sù.[135]

  La jù 'vin cjatàt zent lustra, e tanta,[136]
  che plan planìn ze'a tor cuj so pas,
  planzìnt, tant straca, e sensa grinta.

  Mantelìnis 'vèvin cun capùcjos bas
  di front dai vuj, fas ducjùs secont il taj
  di Clugnì, 'nda che daj fràris èrin usàs.

  "Ndoràs 'èrin di fòu, e lùstris pì ch'màj,[137]
  ma dentri dutis di plomp, e tant pesànt,
  com'i condanàs di Fed'rìc e'i so guàj.

  Oh se fadìja in etèrn' partà stu mant!
  Nu'vin'ncjamò paràt via a man sanca,
  insiemìt cun lòu, il so plànzi scoltànt;

  ma pal gran pejs, che zent lì, ch'èra straca,
  zeva'n davànt cussì plan che compajs
  nòufs i cjatàvin cjaminànt pì svels ca.

  Par chel ch'jò al duca: "Di scju puors tramàjs
  'ndèse di chej ca si cognòs di fat o non?
  S'in jòdia cualchidùn ta scju viavàis?"

  E un che'l toscàn'l cognosèva benòn,
  "Stèit fers li chi sèjs," di davòu 'ni'a sigàt,
  "vu'che sì corèjs tal scur di stu buròn!

  Forsi ti varàs se ca ti'a 'nteresàt."
  Alòr il duca si'a voltàt e dit: "Fèr,
  e dopo va'vànt cul so pas ralentàt."

  Apèn'fermàt, doj premuròns--chist lè ver--
  i'ai jodùt che di spirt èsi cun me 'volèvin;
  ma plan zèvin, ca l'era stret e'l pèjs intèr.

  Cul vuli di travièrs, cuant che chì èrin,
  fìs mi vuardàvin, sensa fa peràula;
  voltàs si son dopo a sè e si dizèvin:

  "Stu chi'l par vif di com'cal mòuf la gola,
  e sa son muàrs, cuj ghi da'l privilègju
  di zi libàrs dal gran pèis da la stola?"

  Dopo a mi: "O Toscàn ch'al colègju
  di chej puòrs d'ipòcritis ti sos vegnùt,
  di dìzni cuj chi t'sos no vèjlu'n disprègju."

  E jò a lou: "Nasùt i soj e cresùt
  ta la gran sitàt dal bièl Arno'n riva
  e'i soj chì cun chel cuàrp chi'ai sempri vut.

  Ma vuàltris cuj sèizu, che tant luzignànt
  il dolòu vi cor jù pa li mosèlis?
  Ma se pena i vèizu ch'a un luzòu sì grant?"

  E un mi'a dit: "Sti mantelìnis zalis
  a son fàtis di plomp tant gros che'i so pèis
  a fan tant cjulà li so balànsis.

  Fràris Godìns i sin stas, e bolognèis;
  chistu Loderingo e jò Catalan
  i'èrin clamàs, e a Firense ni vèis

  'lezùs, 'ndà che prin sielzùt dom'ùn an dan
  par tegni la so pas, e sin stas taj
  che'i efiès là dal Gordingo[138] 'ncjamò a stan."

  Jò i'ai tacàt: "O fràris, i vustri maj. . .";
  no'ai dit di pì, ch'al vuli un mi'a vegnut
  ca l'era'n cjèra crocifis cun tre paj.

  Cuant ca ni'a jodùt a si'a dut cuntuarzùt,
  in ta la barba cun grancj' suspìrs soflànt,
  e'l frari Catalàn, ca si era necuarzùt

  mi'a dit: "Chel conflit chi ti stas oservànt
  'la consiliàt i Farisèos ch'èra miej
  pal popul un omp ai martìrs mandà 'vànt.

  A travièrs lè--e nùt--di stu troj intèj,
  com'chi t'jòs; e a è just cal sinti
  d'ognùn cal pasa'l gran pèis ca la da vèj.

  Sì lè volùt ch'èncja so missièr'l stenti
  ta sta fòsa, e'i altris dal consìlio:[139]
  gran dàn paj Ebrèos; chist'in mins tènti."

  Alòr maraveàt'le stat Virgilio
  Su di chel ca l'èra distiràt in cròus
  E pestasàt ta stu eterno esilio.

  Alòr ghi'a'ndirisàt al frari sta vòus:
  "Vi displazarèsia, podìnt, di dìzni
  se'n davànt a destra'n'de post pì spasiòus

  'nda che nualtris doj fòu i podìn zigh'ni
  sens'vèj da costrìnzi i ànzuj nèris
  ca vegnin fòu da stu font a partàni."

  A la duncj' rispundùt: "Pì ch'no ti spèris
  si visìna un scoj che dal grant sircul
  al taca e cujèrs dutis li bolgis,

  fòu che chista; chi'l continua'l pericul:
  ma'i podèjs ben zì su par chista frana[140]
  che'nsima'l rivòn a fa'un puc d'rincùl."

  Il duc, penseròus, l'era jù di vena;
  ma dopo: "Busiàr lè stat ta sta fogna
  chel che'i pecjadòus par ca'l rimpìna." [141]

  E'l frari: "Contà i'ai sintùt a Bologna
  daj vìsis di stu diau, tra'i cuài i'ai sintùt
  ca lè pari dal fals, sta gran carògna."

  Alòr il duc a cjaminà si'a metùt,
  cun'ncjamò in musa un sen di rabia;
  e jò pur daj 'ncargàs via'i soj zut,

  seguìnt dal me bon duc la segnàda via.




  Cjànt Vincjacuatrèsin

  Là 'ndulà che l'àn lè'ncjamò zovenùt
  cuj ràjs dal sorèli dal'Acuàri bonàs
  e nòt e dì èsi compàjs 'an volùt,

  cuànt che taj cjàmps 'son da la brùza lasàs
  i sens luzìns da la so bièla sòu blàncja,
  ma ai rajs scjàls a vegnin subit platàs;

  chel pastòu che roba pa' piòris ghi màncja,
  si leva, al vuarda, e'l jòt ducju i pras
  ca lusìgnin blancs; si bat'l cjàf, e dùncja

  in cjasa'l torna; al scjàsa rabious i bras,
  com'un puor diàu ca nol sa propit se fa;
  dop'l torna fòu e'l sperà ghi rinàs

  jodìnt che il mont a si vòu dut rifà,
  lì par lì; e al cjòj su la scoria
  e li so piòris vièrs il pascul zì a li fa.

  Spaventàt i'èri cuant che dal duc l'aria
  i'ai jodùt che la so front'a turbava,
  ma'l seren stu mal'la subit scorsàt via;

  chè, cuant che nu'al punt guàst si rivava,
  il me duca vièrs di me a si'a voltàt
  cul bièl fa ch'al piè dal mont'za'l mostràva.

  I bras 'la vierzùt, e dopo vej pensàt
  un puc sul mièj mòut di podèj frontà
  la frana, in sù cuj so bras mi'a pocàt.

  E coma chel cal fa ma encja atènt al sta,
  e'l pensa sempri sul se fa in davànt,
  cussì, cuant chi sin rivàs'n ta la cresta

  d'un scòj, za'l vùli'l veva ta'un clap pì avant
  e'la dit: "Tenti ben dur ta che piera lì,
  ma sta 'tènt ca no sèdi una ca sta sbrisànt."

  No l'èra par zì cun tant di mantèl lì,
  che jò apèna, luj lizèj, jò pocàt,
  su'i scjalàvin, cun man e piè, che parèit lì.

  Sa no fòs che dal rivòn lì chi'èri postàt
  pì dal'altri l'òrli a l'èra a man,
  no saj luj, ma jò mi sarès 'bandonàt.

  Ma parsè che'l Malbòls vièrs chel ledàn
  da la cort pì bas al va dut'n riva'n jù,
  li rivis d'ogni un daj fosàs a'an

  un àrzin cal va'n su e un cal va'n jù:
  nu' pur sin plan plan rivàs ta la punta
  'ndà che l'ultima pièra 'stèva par colà jù.

  Di tirà flat 'fèvi fadìja, e tànta,
  che cuant ch'i èri sù no la podèvi pì,
  ànsi mi soj sintàt apèna'n cresta.

  "Àlsiti su, poltròn; no ti pòs sta chì,"
  mi'a dit il mestri; "chè, sintàs in pluma
  no si otèn fama, ne stant tal jèt di dì;

  e cuj che sensa d'ic la vita'l cunsuma,
  'mòndi puc di se ta la vita 'l làsa,
  com'fùn in aria o in aga la splùma.

  Leva su: vins'l'vilimìnt ca ti sbàsa
  cun chel spirt ch'ogni batàlia al vìns,
  se il cuàrp pesànt a no lu sclìsa.

  Da scalà ti'as encjamò tancju scjalìns;
  no basta da scju chì èsi partìt:
  dàj, mostra'l to merit, si ti mi intìns."

  Alòr mi soj levàt e mostràt furnìt
  di lena mièj di chel chi mi sintès,
  e i'ai dit: "Va, che jò i soj fuàrt e ardìt."

  I vin tacàt a zì su par chel scòj stes
  ch'l'èra stret, 'ncrepàt e malmetùt
  e rìpit tant pì di chel di puc di prin d'adès.

  Zint su'i parlàvi par no pàri fiacùt,
  cuant che dal'altri bus i'ai sintùt 'na vòus
  che di fa peràulis 'varès puc podùt.

  Se ca la dit no'ai capìt nèncj'dal colm rocjòus
  di chel arc che chi'l travièrsa'l fosàt:
  in mòtu l'èra e scura la so vous.

  Ma'i vuj vifs--encja s'in jù i'èri voltàt--
  a no podèvin rivà'n font, pal gran scur;
  alòr jò: "Tu ti sas, Mestri, se ca vòu fat

  par rivà ta l'altr' àrzin e zi'jù dal mur;
  pars'chè, com'ch'jò i sint ma i no capìs,
  cussì la jù'i jòt ma cognòsi mi'è dur."

  "Dìzi 'podarès," 'la dit. "ma nùja'i ti dis
  che'l fà; parsè che la onesta domanda
  si'a da seguì cul fà e no cun parlàdis."

  Nuàltris sin zus jù dal punt ta che banda
  'ndulà ca si unìs cul otàf àrzin;
  da chi la bolgia la vin ben jodùda;

  e jù i'ai jodùt ca si cuntuarzèvin
  sarpìns orìbui di dutis li sortis
  che la memoria'ncjamò mi tormèntin.

  Nisùn pì vànt, Libia, pa li tos dunis!
  che se di jàcui, fares, e calìdros
  ti prodùs, e altris coma li cèncris,[142]

  ne si tancju nemàj'mpestàs e lùdros
  ti'as maj mostràt, nencj'cun duta l'Etiopia
  o cun ch'un'l cjata 'nsìma dal Mar Ros.

  'Ntà stu bulighès di sbis faghi spia
  si podèva a l'impaurìda zent nuda
  sensa'l sperà d'un bus o 'litropìa[143]:

  madràs ghi vèvin ogni man leàda;
  in davòu gh'imbusàvin cjàf e coda,
  e'n davànt èrin duta na'ngropàda.

  Èco ch'a un ca l'èra da sta banda
  intòr ghi'a svuisàt un sarpìnt e muardùt
  là che la cadòpa cul cuèl'è unìda.

  Ch'un'l scrivès na "i" tant svelt no'ai maj jodùt
  com'chel si'a impiàt e brusàt, e dut
  in sinìsa colànt a si'a ridusùt;

  e cuant ch'in cjèra a si era sì distrùt,
  il pòlvar si'a metùt a rifàsi da se
  e chel di prima 'le tornàt dut par dut:[144]

  par chej che di dut a san, cussì a è
  ch'la fènis a mou e dopo a rinàs
  cuant ch'a la fin dal cuint sècul visìna a è:

  ne d'èrba ne blàva in vita'no pàs
  ma dom'di gotis d'ìnsèns e d'amòma,
  e nardo e mìra 'ghi son l'ultin imbràs.

  E com'chel cal cola, e nol sa coma,
  par fuarsa d'un brut spirt che'n cjera lu tira,
  o di cualch'altri malàn che l'omp al doma,

  cuant ca si alsa e intòr si mira,
  dut stupidit da chel grant patimìnt
  cal veva sufrìt, vuardànt al suspìra;

  cussì'l pecjadòu dal so sturdimìnt.
  Oh potènsa di Diu, cuant ch'è severa,
  che cussì'a slavìna cuant ca va punìnt!

  il duca ghi'a'lòr domandàt cuj ch'l'èra;
  e chel: "I soj plombàt da la Toscana
  puc timp fa ta sta salvàdija galèra.

  Vita bestiàl mi'a plasùt, no l'umana,
  parsè che mul i soj stat; e'i soj Vani Fus,
  bestia, e Pistòja mi'era degna tana."

  E jò al duc: "Ca no gh'la svìgni da stu bus!
  domàndighi par se colpa ch'lè ca jù;
  ch'jò l'ai jodùt com'omp di sanc e rabiòus."

  Il Fus chist lè rivàt ben a capìlu
  e vièrs me'l cjàf e'l so spirt 'la alsàt
  e plen di vergogna si podèv' jòd'lu;

  dop'la dit: "Pì mi displàs ch'ti mi'as cjatàt
  in ta che miseria 'ndà chi ti mi jòs
  che cuant che da l'altra vita 'soj stat troncàt.

  Negà chel chi ti mi domandis no pos:
  ch'jù i soj metùt parsè che jò'i soj stat
  ta la sacristia lari di mòbui e cros,

  e di chistu n'altri lè stat acusàt.
  Ma par che tu di sta vista no ti gòdis,
  se maj chiscju poscj' scurs ti varàs lasàt,

  di se chi ti vìzi i vuèj chi ti scòltis:
  Pistoja daj Neris ven dimagrida:
  dop' rinòva Firense zent e usànsis.

  Vapòu Marte'l tira fòu di Val Magr'da
  ca lè di nuvulòns scurs invilusàt;
  e in una violenta burascjàda

  insìm'l Cjàmp Picèn'l combat'mint'l vegnarà fat;
  alòr luj a colp'l calìgu al spacarà
  sì che ogni Blanc al vegnarà ferìt.

  E ti l'ai dit par che displasèj ti farà.[145]




  Cjànt Vincjasincuèsin

  Il lari, al fin da li so peràulis,
  li mans 'la alsàt cun dutis dos li fìghis,
  sigànt: "Ciò, Diu, èco chì li to misùris!"

  E sùbit mi'èrin li bìsis amìghis,
  parsè che una il cuèl ghi'a'nsiarpàt
  com'par disghi: ‘Nùja pì i ti dìsis';

  n'altra ghi'è zuda atòr daj bras, e leàt
  inta'un grop cjàf e coda la in davànt,
  sì ca nol varès maj pi nùja scjasàt.

  Ahi, Pistòja, parsè no statu pensànt
  d'insinerìti e di fa crolà'i to murs,
  chè dom'pal mal la to simìnsa 'va 'vant?

  Di st'infièr, ta nisùn daj so sìrcui scurs,
  maj 'lè stat cuntra Diu spirt sì rogànt,[146]
  nèncja chel colàt a Tebe, ju daj murs.

  E par sempri mut 'le zut via scjampànt,
  e jò jodùt i'ai un sentàuri dut rabiòus
  che "'Ndà ca'lè'l crùt?" al vegnèva clamant.

  No crot che Marèma sì tancju schifòus
  di madràs a veva com'luj'n ta la schena
  --fin lì ch'omp al par--di ducj'i colòus.

  Davòu da la cadòpa, ta la schena,
  cu l'àlis vièrtis, pojàt l'èra'un dragòn;
  e'l brùsa ognùn che'l casu lì'l mena.

  Il me mestri 'la dit: "Chìstu 'lè Cacòn
  che sot la pica dal Mont Aventìn
  pì voltis un lac di sanc 'la fat, il bestiòn.

  A nol va cuj so fràdis[147] par un cjamìn,
  pa la trufa che l'imbrojòn a la fat
  di che gran mandria che luj'l veva visìn;

  alòr il so fà da furfànt 'la fermàt
  sot li masàdis di Èrcul, che forsi
  sent ghi'n da dàtis, ma dom'dèis ghi 'an bastàt." [148]

  Luj'l parlava; l'altri 'lu jodev'zi;
  dut ta un colp tre spirs a son lì capitàs,
  che ne luj ne me ni vèvin fat necuàrzi,

  fin ch'an sigàt: "Com'sèizu chì fra'i danàs?":
  e 'lòr il nustri parlà i vin smetùt,
  e vièrs di lòu atèns i si sin voltàs.

  Jò no ju cognosèvi; ma'è susedùt,
  coma ca è tanti altri voltis capitàt,
  che prin na roba, dop'un'altra i vin sintut.

  E cussì: "Cjànfa 'ndulà ca'lè restàt?"
  Jò alòra, par che'l duca'l stes atènt,
  il me dèit da barba e nas i'ai pojàt.

  'Dès se tu, letòu, di crodi ti sos lent
  se chi conti, no son maravèis,
  ch'jò stes chi l'ài jodùt lu crot a stènt.

  mentri ch'jò a lòu ghi alsàvi li sèis,
  un grant sarpìnt cun sèis piè a si'a butàt
  intòr d'un di lòu, e svelt com'i pensèjs,

  cuj piè di miès la pansa ghi'a 'ntorgolàt
  e cun chej davànt i bras a ghi'a cjapàt;
  li mosèlis pur a ghi'a dopo ben becàt;

  i piè di davòu ta li cuèsis 'la slungjàt
  e la so coda tal miès ghi'a metùt,
  e davòu la schena di nòuf distiràt.

  L'èdera su par un àrbul no'ai maj jodùt
  ca si rimpìna com'st'orìbil fièra
  tal cuàrp dal'altra si'a incjastràda par dut.

  I doj cuàrps si son dop' unìs com'se cjèra
  cjàlda 'fòsin stas, miscjànt il so colòu,
  tant ch' nol parèva pì, nencjùn, chel ch'l èra,

  coma ca si forma davant dal brusòu
  da la cjàrta un colorìt cussì scur
  ca no lè neri, encja se'l blanc al mòu.

  I'altris lu vuardàvin, ognùn puc sigùr
  e sigànt: "Èhi là, com'chi ti stas cambiànt!
  Jòjtu chi no ti sos pì doj, ne un pur."

  Za stàvin i doj cjàfs dom'un doventànt
  cuant ch'aparìvin do figùris miscjàdis
  ta na musa, e no pì dos chì avànt.

  Doj bras si son fas da cuàtri menàdis;
  cuèsis cu li gjàmbis, e pansa e pet,
  robis maj jodùdis son doventàdis.[149]

  Anulàt l'èra ogni inisiàl aspièt:
  doj e nencja un st'imàgin sformàda
  a parèva; e plan si'a movùt ta stu stret.

  Coma la sbisa sot da la scoria granda
  daj dis cjaniculàrs, zint ta nova brusa
  'va travièrs la strada com'na lampàda,

  cussì'l parèva, vignìnt vièrs la pansa
  daj altri doj, un madrasàt impiàt,
  lìvit e nèri, com'na barba grisa;

  e tal bugnìgul, la che par prin'l ven  supàt
  il nustri alimìnt, un di lòu 'la'mpiràt
  e davant di luj l'e subit dopo colàt.
  Chel impiràt, sidìn, 'la doma vuardàt;
  ànsi, cùj piè fermàs, al sbadajàva,
  coma che sun o fièvra lu ves tacàt.

  Luj'l sarpìnt, e'l sarpìnt luj'l vuardàva;
  l'un pa la plaja e l'altri pa la bocja
  fun a soflàvin e'l fun si scuntràva.

  Cal tàzi ormaj Lucàn là cal tocja
  daj puàrs diàus di Sabèl e di Nasìdio,
  e che ben'l sinti se ca ghi va dòngja.

  Cal tàzi di Cadmo e d'Àrèt'Ovìdio;
  che se chel in madràs e l'altri in font
  poetànt'l convertìs no l'invid'jò;

  che maj, ma maj, do natùris front a front
  a la tramutàt, sì che li dos formis
  a cambiàsi di sostànsa'ghi'an fat front.

  Insièmit, tegnùt si'an a sti règulis,
  che il sarpìnt la coda a la'nforcjàt
  e'l ferìt a la stret ben ben li talpis.

  Li gjàmbis pur cu li cuèsis si'an tocjàt
  e'ncolàt sì che dop'un puc la zuntùra
  coma tal a no varès pì someàt.

  La coda rota 'cjolèva la figura
  ca si pierdèva'n tal'omp, e la so pièl
  si feva mola, e chel dal'omp dura.

  I bras, jòt ben, si ritiràvin sot il cuèl,
  e i doj piè dal madras, che curs'èrin,
  tant si slungjàvin cuant ch'chej zèvin sot pièl.

  I piè davòu a s'intorgolàvin
  doventànt il coso che l'omp al plata,
  mentri che dal so, puor omp, doj si fèvin.

  'Ntant ch'a l'un e l'altri a cambia la fumàta
  in colòu nòuf, e ghi fa vignì'l pel sù
  par chì, e par lì ghi da na lisàta,

  l'un si'è levàt e l'àltri lè colàt jù,
  ma sensa distudà chej triscj' di fanàj
  sot dàj cuàj ducju doj 'cambiàvin musu.

  Chel dret si'a tiràt vièrs li tèmpis asàj,
  e di dut'che roba che là 'è zuda,
  l'orèlis si'an format, che vut'l veva maj.

  E da la materia pì'n davòu restàda,
  cun pùcja in musa un nas a si è format
  e cul rest na bòcja d'òmp ghi'è vegnùda.

  Chel pojàt, il musu'n davànt 'la slungjàt
  e li orèlis'la ritiràt dentri'l cjàf
  com'che da'un lacàj a ven cussì spes fat;

  e la lenga, ch'unìda a era, e claf
  di tant parlà, si divìt; e che a fòrcja
  'n'tal'altri 'si sièra; e'l fun no si mòuf.

  L'anima, che doventàd' era bestia,
  a scjampàva subulànt par il fosàt,
  e'n davòu'l veva l'altri cal spuda e'l tabàja.

  Ma èco che li spàlis novis'a voltàt,
  dizìnt al ters: "I vuèj che Buoso[150] al zedi
  e ca si strisìni ben ta stu busàt."

  Sì la zizània di sta bolgia jòdi
  mutà e tramutà i'ai podùt, e ca
  mi scusi'l nòuf s'èsi sempri dret no pòdi.

  E cunfùs i me vuj a'è capitàt cà
  ca fòsin un bel puc, e'l me spirit pur;
  lo stes i'ai ben jodùs zì via di ca;

  fra lòu l'era Pùcjo Sciancàt, par sigùr,
  e luj l'era l'unic da li tre figuris
  la so forma di prima a tegni dur:

  l'altri l'era chel[151] che tu, Gaville, ti plànzis.




  Cjànt Vincjasejèsin

  Gòt, Firense, para via a dati vànt,
  bat pur par mar e par cjèra li to àlis,
  tant ta l'infièr lè'l to non ca si spant![152]

  Ca jù i'ai cjatàt sinc daj to grancj' làris,
  sitadìns tos par me vergogna granda,
  e tu in grant onòu no ti ti àlsis.

  Ma se'l ver 's'insumièa'n matinàda,
  tu ti vegnaràs a provà fra puc timp
  se ca ti ven da Prat, e pì, auguràda.[153]

  Se cussì za'l fos, al sarès il so timp:
  ca susèdi pur, che cussì ghi tòcja!
  che pì mal 'starài cul zi'n davànt dal timp.

  Sin partìs, e su par chej tocs di rocja
  che prima a zi jù a ni vèvin judàt,
  le zut il duca, che fat mi'a da clòcja;[154]

  e proseguìnt par chel solitari trat,
  tra che schegis e che sporgensis dal scoj,
  sensa la man il piè 'si varès blocàt.

  Se mal chi'ai sintùt, e èncja adès chi soj
  chì i sint cuant ch'in mins mi ven se ch'i'ai jodùt,
  e ta dut il me inzèn i no mi pòj,[155]

  ca no si dizi che chì 'mancjàva virtùt;
  si che, se stela buna, o èncja mièj,
  mi'a dat 'l ben, no vorès 'n me 'nvìdia vej vut.

  Cuant ch'i contadins si ripòsin taj pajòj
  in taj dis che chel che il mont al sclarìs
  a si ten mancu platàt ai nustri vuj,

  e com'ca scàmbin post muscjns e mòscjs,
  tanti lusìgnis 'jòdin jù 'n valàda
  'ndà che'l daràt a lè e li vendèmis;

  di tanti flàmis era pur 'luminàda
  l'otàva bolgia, com'jò mi soj necuàrt
  da là ca s'jodèva la part pi fonda.

  E com'chel che daj òrs 'la vendicàt'l tuàrt
  'la jodùt il cjàr di Elìja al partì,
  cuant che'i cjavàj in su si son butàs fuàrt,

  che ben seguì cuj vùj nol podèva pì,
  fòu che d'jòdi la flamùta besòla
  com'na nulùta, ch'in sù si la jot zì;

  cussì si mòuf ognùna pa la gola
  dal fosàt, che nisùna a mòstra'l platàt;
  ogni flama 'ten un pecjadòu ca no mòla.

  D'insìma'l punt in jù'i vuardàvi, pleàt,
  che si no mi ves ta'un clap tegnùt dur,
  jù'i sarès colàt sensa vignì urtàt.

  E'l duc, ch'jò i'eri atènt si'a necuàrt luj pur,
  mi'a dit: "A son spirs dentri li flamis;
  ognùn s'inglùsa di chel cal àrt sigùr."

  "Mestri me," i'ai rispundùt, "se ch'ti mi dìzis
  mi fa sta pì sigùr; ma za'i vevi crodùt
  che cussì a fos; pur i vuèj chi ti mi contis.

  Cuj èse tal fòuc ca lè sì dividùt
  lasù, cal par'l flamà da la foghèra
  'ndà ch'Entòcli cul fradi[156] lè stat metùt?"

  E luj a mi: "La dentri si martìra
  l'Ulìs e Diomèt, e cussì 'nsièmit
  a van a la vendèta com'al'ira;

  'ntà la flama si sintèva'l plànzi, fit,
  da la vuàjta dal cjavàl ch'l'era puàrta
  di 'ndà che chel ca la fondàt Roma lè partìt.

  L'era'l plànzi, dentri, dal'art che, muàrta,
  Deldàmia 'ncjamò a sufrìs par Achìl,
  e pur dal Paladi'l dolòu a si pàrta."

  "Se lòu a pòsin, dentri di chel sfavìl,
  parlà," i'ai dit, "Mestri, jò'i ti vuèj preà
  e preà di nòuf che'l me preà'l vali mil,

  che dut'l me preà nol sèdi par nùja
  che che cornùda di flama chi a vègni:
  jòdiu i vuèj sì tant ch'in jù ti m'jòs pleà."

  E luj a mi: "Il to preà i vuèj tègni
  in granda stima, e ben i lu scòlti;
  ma fa che la to lenga 'si ritègni.

  Lasa chi parli jò, che jò'i ti parti
  se chi ti vòus; che lòu no volarèsin
  forsi--parsè che grècs 'èrin--scoltàti.

  Dop'che la flama vignùd 'ni'era visìn
  'ndà ch'al me duc ghi parèva just il lòuc,
  cussì ghi'a dit'a lòu che lì 'scoltàvin:

  "O vuàltris chi sèis in doj dentri un fòuc,
  s'jò i'ai di vu'n vita alc meretàt,
  se da vuàltris meretàt i'ai tant o puc,

  cuant ch'i'ai tal mont li àltis righis creàt,
  stèit fers li; ma l'un di vu' cal dizi cà
  'ndulà che, pierdùt, lè muàrt e soteràt."

  Il cuàr pì alt da la flama antica
  a la tacàt a mòvisi bruntulànt
  coma chè che'l vìnt al scjàsa'n là e'n cà;

  alòra la punta'n cà e'n là zirànt,
  coma ca fos una lenga ca parlàs,
  com'na curìnt la vòus a'a fòu sgorgàt: "Cuant

  chi'ai lasàt Circe, che cun chel so làs
  me mi'a tegnùt pì d'un'an près di Gaetàt
  prima che cussì Enea 'la clamàs,

  ne'l ben chi volèvi al fì, ne la pietàt
  pal me pàri vècju, ne'l dovùt amòu
  che Penelope'l varès di vej 'legràt,

  a mi'an dentri podùt vìnsi chel ardour
  chi vevi di doventà dal mont espèrt,
  e daj vìsis dal omp e dal so valòu;

  ma'i mi soj aviàt pal mar alt e vièrt
  cu'na navùta e che compagn'a
  pìsula ca no mi'a maj lasàt desèrt.

  Da spiàgja a spiàgja 'soj zut, fin in Spagna,
  fin in Maròc, e in Sardegna èncja,
  e tal'ìsulis che'l stes mar'l bagna..

  Jò e'i compàjs i'èrin zent lenta e vècja
  Par cuant chi sin rivàs ta chel post stret
  'ndà ca son i sens di Èrcul in ròcja,

  lì par che l'òmp a no zighi'òltri al sèdi costrèt:
  da la man destra i'ai lasàt Sivìl;
  da che altra i vevi za'bandonàt Set.

  ‘O fràris,' i'ai dit, ‘che par pì di sent mil
  perìcuj 'sèis rivàs propit fin amònt,
  a sta vèa ca è cussì tant sutìl

  daj sèns ch'encjamò ni rèstin ta stu mont,
  no stèit dizi di no a l'esperiènsa
  di chel mont sensa zent, di là dal tramònt.

  Consideràit ben la vustra simìnsa:
  fas no sèis stas par vivi com'salvàdis
  ma par seguì virtùt e conosènsa.'[157]

  Stu discòrs 'ghi li'a 'sì ben ingusàdis
  ai compàjs li razòns par parà'n davànt,
  ch'a fermàju i varès vut grandi fadìjs;

  e voltàt la nustra pòpa vièrs levànt,
  i rèmos àlis 'èrin par stu mat di svuàl;
  plan plan a man sanca i zèvin voltànt.

  Belzà dutis li stèlis dal polo austral
  'jodèva la not, e'l nustri l'èr'tant bas
  che sot'l steva'n compagnìa dal scuàl.

  Sinc vòltis 'èrin stas impiàs e sieràs
  chej lumìns ca èrin sot da la luna,
  dopo chi vèvin traversàt chel gran pàs,

  cuant ca ni'a aparìt, 'ncjamò lontàna,
  una montagna[158] scura e alta tant
  che cussì maj non vevi jodùt nisùna.

  La vista ni'a dat alegrìa, fin cuant
  che da stu nòuf post 'na bufèra'a tacàt
  ca'a ben batùt la prua là'n davànt.

  Naf e aga tre voltis zì 'n ziru 'a fat:
  a la cuàrta la pòpa è zuda'n sù
  e la prua'n jù, com'ch'èra destinàt,[159]

  fin che'l mar su di nu'a si'a sieràt sù.




  Cjànt Vincjasietèsin

  La flàma èra za'ndresàda e cujèta,
  dop'l so parlà, e via da nu' a zeva
  cu la licènsa dal me bon poèta,

  cuant che n'altra che davòu la seguìva
  i vuj mi'a fat voltà ta la so punta
  da'ndulà ch'un sùn confùs al vegnèva.

  Com'l nemàl siciliàn, cun dentri'l lamentà
  di chel--e par prin cun chel'l mugnàva
  --ch'al fàlu, malìn l'era stat, si conta;[160]

  cu la vòus da l'aflìt al mugulàva
  tant che, èncja se l'era dut fat di ramp,
  lo stes parèva ch'amòndi al sufrìva;

  cussì, no vint bus ne altra via di scjàmp
  da cuant ch'l'era tal fòuc, taj so sclopetàs
  si convertìva'l so puòr parlà, lamp a lamp.

  Ma dopo cal veva tacàt il so viàs
  su pa la punta, e dat ghi veva chel guìs
  a la lenga cuant ch'sù'l zeva dal bas,

  dìzi 'vin sintùt: "O tu chi ti sìntis
  la me vòus e che'l to parlà lè lombàrt,
  chè ti'as dit: ‘Istra va; di più non t'adìz' ',[161]

  parsè ch'jò'i soj chì forsi un puc'n ritàrt
  nòsta zi, ma parla pur cun me un puc:
  t'jòs ca no mi displàs a mi, e jò'i àrt!

  Se tu i ti sos ta stu mont vuàrp da puc
  colàt da la sù--da che bièla cjèra
  latina da'n dà che la colpa i'ai, puòr cuc--

  dìzmi se'i romagnòi 'an pàs o guèra;
  ch'jò'i'eri di che montàgnis fra Urbìn
  e'l pas ca si vièrs al Tevere, a plèra."

  Jò'i vuardàvi in jù, atènt e sidìn,
  cuant che'l me duca a mi'a tal flanc tocjàt
  dizìnt, "Parla tu, che chistu lè latìn."

  E jò che di dìzi i'èri preparàt,
  sens'esità i'ai scuminsiàt a parlà:
  "O spirt, ca par chi ti sos la jù platàt,

  la Romagna no è, ne maj era u là,
  sensa guèra in tal còu daj so tiràns;
  ma al moment nisùna'si pos jòdila.

  Ravèna 'è com'ch'è stada da tancj' àins:
  l'àcuila da Polenta là 'si cova,
  sì ch'èncja Cervia'a cujèrs cuj so plumìns.

  La cjèra[162], ch'a za fat la so lungja prova,
  e daj fransejs un gran ros di sanc, miga puc,
  sot ramàsis verdis a si tegnèva.

  E'l mastìn vècju e il nòuf da Verùc,
  che tant mal a'an Montagna governàt,
  là ca s'ju jòt a grugnìsin, e pì di un puc.

  Là di Lamòn e Santèra, ogni sitàt
  guidàda 'è dal leonùt dal nit blanc,
  cal cambia banda dal'unvièr al'estàt.

  E che ch'ven dal Savio bagnada di flanc,
  cussì com'ca si cjàta tra plan e mont,
  tal stes mòut a vìf, sot tiràn e stat franc.

  M'adès cuj sòtu? Dìznilu chi lu tegnìn cont:
  nost'èsi dur pì che cualc'altri lè stat,
  se'l to non al mont al riva'a faighi front."

  Dopo che'l fòuc al veva'un bel puc rugnàt
  tal so mòut, la so punta fina 'la movùt
  di cà, di là, e'n fin a chist'ghi'a dat flat:

  "Se jò'i crodès da rispùndighi in dut
  a cualchidùn cal sarès tornàt tal mont,
  di flameà sta flama no varès pì volùt;

  ma sicòma che propit maj da stu font
  no lè maj tornàt vif nisùn, si sint just,
  sensa timòu d'infamia ti dis tònt[163].

  Omp di guera 'soj stat, e dop'fràri cun gust,
  crodìnt di fa, cussì cint, penitensa;
  e dut sarès susedùt ta stu mòut just,

  sa no fos pal grant predi[164]--che schifènsa!--
  ca mi'a rimetùt ta li primi còlpis;
  e com'e parsè, èco la sostànsa.

  Mentri ch'jò'i'èri forma cul sanc ta li vènis
  che dat mi veva me mari, il me fà
  no l'era da leòn, ma da vòlpis.

  La furbìsia, la scaltrèsa e'l trufà
  ben mi zèvin e sì i usàvi la so àrt,
  che fin'n fìn dal mont l'èra dut'un da fà.

  Cuant chi mi soj jodùt rivà ta che part
  da la me etàt 'ndà ch'ognùn'l dovarès
  calà li vèlis e zi avànt mancu fuàrt,

  il plazèj di prin'mi fèva adès ribrès;
  dut pentìt, al mont i'ai dit i me adìos;
  ah puòr bazovàl! e zovàt a varès.

  Chel principe là daj nòufs Farisèos,
  stint fazìnt guera visìn dal Lateràn,
  e ne cuntra Saracèns ne Gjudèos,

  parsè ch' ognùn daj so nemìs l'era Cristiàn,
  e nisùn l'era stat Acri a vìnsi,
  ne mercjadànt l'era stat la dal Soldàn;

  ne i òrdins sàcros ne pur l'alt ufìsi
  ghi'an fat da guida, ne in me il cordòn
  che fràris pì magris 'vèvin par strìnzisi.

  Ma com' Costantìn 'la vut Silvèstri'l bon
  dentri a Siràt par vuarìlu da la lèvra,
  cussì chist 'la volùt chi lu judàs benòn

  a vuarìlu da la so granda fièvra:
  'la volùt chi lu consiliàs, ma i'ai tazùt
  par ch'ogni so peràula stramba a era.

  E 'la dit di nòuf: ‘Nosta sospetà dut;
  jò'i ti asòlf, e tu'nsègnimi coma fa
  par che'l Penestrìn al zedi jù dal dut.

  Il cjèl jò'i pol ben vièrzi e sierà,
  com'chi ti sas; però a son dos li clafs
  ch'l me antecesòu no'la volùt curà.'

  Alòra mi'an pocàt i argumìns gràfs
  la 'ndulà che'l tàzi al sarès stat pèzu,
  e dit'i'ai, ‘Pari me, sicòm'tu ti mi làv's

  da chel pecjàt ch'adès mi fa colà'n jù,
  promèti al lunc ma il mantègni puc fuàrt
  ti farà trionfà tal to alt di la sù.'

  Francèsc si'a fat avànt, dopo chi'èri muàrt,
  par me; ma un di chej nèris cherubìns
  'la dit: ‘Làsilu chi[165]. No mi fa tuàrt.

  A la da zì la jù, tra i me meschìns
  par chel consìlio da ludro ca la spartìt,
  dal cual in cà ghi sin stas sempri visìns;

  ch'asòlvi no si pos chel ch'no si'a pentìt,
  ne pentìsi e volèj al stes timp si pos,
  che stu contradì a nol ven consentìt.'

  Oh puòr me! Se svèlt che sveàt mi soj scòs
  cuant ca mi'a ben ingrintàt e dit: ‘Forsi
  no ti pensàvis che jò'un lòic[166] i fos'!

  A Minos mi'a partàt, che la coda a voltàsi
  atòr dal cuàrp dur si'a metùt vot vòltis,
  e dop'che là l'era zut a muàrdisi,

  'la dit: ‘Stu chi l'apartèn là cuj làris';
  par chel ch'jò 'ndà chi t'jòs i soj pierdùt,
  e vistìt cussì i sufrìs sti pènis."

  Cuant che'l so dìzi 'la cussì finìt dut,
  la flama, cun gran dolòu, a'è partìda,
  stuarzìnt e sbatìnt il so spis di cuarùt.

  Nu 'sin zus avànt, jò e la me guida,
  su pal scoj fin insìma dal'altri arc
  di chel fosàt 'ndà che'l fìo'n pàijn'a vònda

  ducj'chej che disunìnt a acuìstin càr'c.




  Cjànt Vincjotèsin

  Cuj podarès'maj cun peràulis sclètis
  dìzi di chel sanc e di che plàjs in plèn
  ch'i'ai adès jodùt, encj'contànt pì vòltis?

  A no'è nisùna lenga cun chel inzèn
  ch'judà'l pos'l nùstri discòrs, e la mins
  a'a di dut chel comprèndi lì puc sen.

  Se chej a fòsin 'ncjamò dùcjus visìns
  che za in ta la sfurtunàda cjèra
  da la Pulia'n vut sì tancju sufrimìns

  par via daj Trojàns e da la lùngja guèra
  che di anèj a'a'mplenìt doj bièj zèjs,
  com'cal dìs Livio, ch'un di sbàlius no l'era,

  cun che c'an davèva lasàs pus intèjs
  par vèj contrastàt Berto il Guiscàr;
  e l'altra ca'a lasàt vuès ta li contèjs

  di Ceperòn, la'ndulà ch'lè stat busiàr
  ognùn puliesìn, e là da Tajacòs,
  'ndulà che sens'àrmis vinsùt'la'l vècju Alàr;

  e par cuant che ferìdis fòndis o mòs[167]
  s'jodèva--dut chist'nèncja'l vèn visìn
  al'oròu d'sta nona bòlgja là che dut'le sòs.

  Caretèj non dè che sì par dòvis 'spàndin
  com'un ch'i'ai cun oròu jodùt, dut sbregàt
  da la barba fin la che corèis 'si tìrin:

  i bugjèj tra li gjàmbis ghi vevìn colàt;
  còu e polmòns s'jodèvin, e chel puòr sac
  cal fa merda di chel ca si'a mangjàt.[168]

  D'jòdi dut di luj no èri 'ncjamò strac
  cuant che luj mi'a vuardàt e vierzùt si'a'l pet,
  dizìnt: "Jòitu chi mi vièrs coma un pac?

  Jòt ben cuant strupiàt ca lè Maomèt!
  davànt di me 'lè Ali cal va planzìnt,
  ròt in musa da la barba al cjufèt.[169]

  E ducju i altris che chì ti vas jodìnt,
  seminadòus di scàndul e di scisma,
  vìfs 'èrin, m'adès, sclapàs, stan puc godìnt.

  Un diàu'lè ca davòu ca ni sistèma,
  crudèl ca lè, cul tàj da la so spada,
  e ducj'di nòuf ‘l sbugjèla cu la so lama

  cuant ca rifàn che doloròsa strada;
  no prin, però, che zint'atòr, com'chi dìs,
  ogni ferìda si sèdi za sieràda.[170]

  Ma tu cuj sòtu che dal scoj i ti vuàrdis,
  esitànt, forsi, di zì a la pèna
  che Minos segnàt ti'a pa li to acùsis?"

  "Muàrt no lè  'ncjamò, ne colpa 'lu mèna,"
  rispundùt 'la'l mestri, "a tormentàlu;
  ma par dàighi n'esperiènsa pì plèna,

  a mi, chi soj muàrt, mi convièn menàlu
  pal infièr ca jù, di zìru in zìr,
  e ver a lè com'ch'jò ti staj dizìnlu."

  Cuant ch'l'an sintùt, pì di sent ca zèvin'n zìr
  si son fermàs tal fosàt a vuardàmi
  par maravèa, dismintiànt il martìr.

  "Dìsghi duncj'adès a Fra Dulcìn ca si àrmi,
  tu che'l sol fors't'jodaràs di nòuf fra puc,
  se pì ca nol vòu vignì subit a cjatàmi,

  ben di vìvars[171], che se'l timp'l siera stu lòuc
  la vitòria no ghi zèdi al Novarèis,
  che si no nol vinsarès sensa gran truc."

  Un piè a lu veva za alsàt di pèis
  Maomèt cuant ca mi'a dit sta peràula;
  dit chist, vìa ca lè zut cu li so idèis.

  Un'altri, cal veva un bus ta la gola
  e troncàt il nas fin propit sot li sèis,
  e nol veva altri che un'orèla,

  restàt lì a jòdi chisti maravèis
  cuj àltris, prin d'àltris'la vierzùt cana,
  ròsa di sanc al veva ta li so plèis,

  e 'la dit: "O tu, che colpa 'no condàna,
  e ch'i'ai jodùt in ta cjèra latìna,
  se'l gran someà a no mi ingàna,

  recuàrda Pieri da la Medizina,
  se maj ti tòrnis a jòdi chel bièl piàn
  che da Versèl a Marcabò s'inclìna.

  E fàighi savèj a chej doj pì mièj di Fan,
  al Siòr Guido e èncja al Angjolèl,
  che se d'jòdi'n davànt chì no si'l fa'nvàn,

  a vegnaràn butàs fòu dal so vasèl
  e maceràs visìn di Catòlica
  pal tradimìnt di un tiràn tant crudèl.

  Tra l'isola di Cipro e di Majòrca,
  no la maj si grant delìt jodùt Netùn
  ne da piràta ne da zent argolca.[172]

  Chel traditòu che pur al jòt dom' cun' un ,
  e al tèn la cjèra che un tal chì di me
  di jòdila al vorès èsi stat dizùn,

  a ju farà zi al parlamìnt cun se;
  dop'al farà sì ch'al vint di Folàra
  preà ghi zovarà puc, e si sa'l parsè."

  E jò a luj: "Mòstrimi a la clàra--
  se nova di te la su par me 'svuàla--
  cuj ca lè chel da la vedùda amàra."

  Alòr'la pojàt la man ta la mosèla
  d'un so compàj e la bòcja ghi'a vierzùt,
  sigànt: "Èco chì chel, e nol favèla.

  Chistu, esiliàt, il dubità ghi'a cjòlt dut
  a Sèzar, afermànt che chel ben furnìt,
  esitànt, dàns a le sempri a pièrdi zut."

  Oh puòr diàu, cuant cal someàva spaurìt
  cu la lenga ta la gòsa tajàda,
  Curio, ch'al dìzi ‘le stat cussì ardìt!

  E'un ch'al veva l'un'e l'altra man troncàda,
  alsànt i zumpìns pa l'aria fuscàda,
  sì che'l sanc ghi vev'la musa sporcjàda,

  'la sigàt: "Èncja il Mòscja recuàrda,
  ca la dit, òsti!, ‘Cjàf a'a la roba fata,'[173]
  che mala simìnsa pa la zent tosca 'è stada."

  Alòr jò: "La to ràsa pur'è muàrta";
  luj, puarèt, cun pì dolòu sul so dolòu,
  ‘le zut, cu'na malinconìa mata.

  Jò a vuardà'l scjàp soj restàt in davòu,
  e jodùt i'ai roba chi varès pòura
  sensa pì prova a contàla besòu;

  sa no fos che la cosiènsa mi sigùra,
  che compagna ca rint l'omp sigùr di se,
  sot la coràsa di sìntisi pura.

  Jodùt i'ai com'ch'encjamò'l fos'n front di me
  un cuàrp sensa cjàf ch'avànt al zèva
  com'i'altri puòrs disgrasiàs davànt di me;

  e'l cjàf troncàt paj cjavièj al tegnèva,
  pindulànt da la man com'un lampiòn;
  e chel mi vuardàva'e "Puòr me!" al dizèva.[174]

  E a se stes si fèva lustri benòn,[175]
  e a èrin doj in un e un in doj:
  e coma maj, ben al sa chel dal lamp e tòn.

  Cuant che subit sot l'era dal nustri scòj,
  a ni'a alsàt il bras cul so cjàf, dut,
  par che'l so parlà'i sintèsin ducju doj.

  E 'la dit: "Adès t'jòs stu patimìnt brut
  tu che, rispirànt, ti vas jodìnt i muàrs:
  vuàrda si ti'n cjàtis n'altri cussì crut.

  E pars'che tu che nòvis ti m'pàrtis, sens' cuàrs,[176]
  ti'as di savèj ch'jò'i soj Bertran dal Bornio, chel
  ca ghi'a dat al Re zòvin chej crus cunfuàrs.

  Jò'i'ai fat pari e fì a l'un l'altri ribèl:
  pì no ghi'a fat Achitofèl a Absalon
  e David cun chel becotà da crudèl.[177]

  Di zent ben unìda i'ai fat division;
  par chel che'l me puòr sarvièl 'le stat spartìt
  dal so prinsìpit, ca lè'n ta stu troncòn.

  Da chi'l me cuntrapatì[178], com'ch'vèjs capìt.




  Cjànt Vincjanovèsin

  Duta che zent e che stranìsimis plàjs
  a vèvin i me vùj cussì incjocàs,
  ca èrin di làgrimis coma grondàjs;

  ma Virgilio a mi'a dit: "Se chi ti fas?
  parsè i to vùj ghi vanu'ncjamò dòngja?
  la che scjù puors spirs 'son cussì mal concjàs?

  Tal no ti'as fat ta nisun'altra bolgja:
  se tu ti cros di rivà a contàlis,
  sta val par pì di vincj mijs a para via!

  La luna è belzà sot di nualtris:
  ni resta puc dal timp a nu concedùt,
  e altri'ndè da jodi che tu no t'jòdis."

  "Se tu ti vès," i ghi'ai sùbit rispundùt,
  "'tindùt a la razòn che jò'i vuardàvi,
  fors'di sta'ncjamò t'mi varès permetùt."

  Intant'l zeva--e jò davòu ghi stèvi--
  il duca; jò za'i ghi fèvi risposta:
  "La dentri di sta cava," i zòntavi,

  "'ndulà ch'jò'i vèvi i vuj fisàs a pusta,
  i crot che un spirt dal me sanc al plànzi
  la colpa che la jù 'sì tant a costa."

  "No dati," 'la tacàt il mestri a dizi,
  "tant pensèj par luj da adès in davànt:
  'tint a àltri e làsa che luj al pàusi:

  ch'jò l'ai jodùt al piè dal pontùt, cuant
  che cul so dèit fuàrt a ti minacjàva
  e Geri dal Bièl al zeva nominànt.

  Intànt se che dut'l to timp'l ocupàva,
  l'era in tìndighi a chel d'Altafuàrt,
  e'n là no ti vuardàvis, e luj'l partìva."

  "O bon il me duca, che violenta muàrt
  ca no'è 'ncjamò vendicàda," i'ai dit,
  "dal parìnt che'l disonòu ghi'a fat tuàrt,

  lu'a rindùt disdegnòus[179]; e lè partìt
  sensa parlàmi, com'ch'jò la pensi:
  e chel par luj di simpatia mi'a'mplenìt."

  Cussì i parlàvin fin lì ca tocj'èsi
  par prin podèj dal scòj l'altra val jòdi,
  sa fos pì lustri, fin in font, o cuàsi.

  Cuant ch'sin tal ùltin clàustri rivàs a zi
  di Malbòls, cussì che chej bràfs di fràris
  jòdiu ducjus i podèvin propit lì,

  di lamìns i'ai sintùt divièrsis frecjàdis,
  ca vèvin di pietàt li puntis infieràt;
  ch'jò cu li mans mi soj sieràt l'orèlis.

  Cuant dolòu al vegnarèsia coletàt
  se da Valdichiàna 'vegnèsin d'estàt,
  cun ducj'i maj di Sardegna e dal Maremàt

  e ta na fòsa fòs il dut insembràt?
  Cussì l'era chì, cun che gran pùsa
  di zent ca si marsìv' za da un bel tràt.

  Zus'sin pal'ùltin àrzin, sens'pàusa,
  lunc il scòj lùnc, sempri a la sinìstra,
  fin là ch'jodùt i'ai daj lamìns la causa:

  là a era, vièrs il font, là cal minìstra
  chel sjòr dal alt l'infalìbil gjustìsia,
  punìnt i falsadòus che li'l regìstra.

  Pì malincònic cuj al crodarèsia
  ca fos stat in Egina[180] cun ducj'i malàs
  cuant ch'èra'n aria tanta malìsia

  che'i nemàj taj pàscuj son ducjùs colàs,
  encj'i vièrs, e dopo li zens antìchis,
  secont chej poès ca ni còntin scjù fàs,

  coma li furmìs si son rinovàdis;
  ch'era d'jòdi ta che valàda scura,
  l'ànimis languì chì e là'ngrumàdis.

  Ta spàlis o pansa 'diritùra
  daj altris 'èrin pojàs, e chel a gjàt
  plan plan al zeva ta la vijùta puòra.

  E nu, pas a pas, sidìns 'vin cjaminàt,
  vuardànt atòr e scoltànt chej disgrasiàs
  nisùn daj cuàj'l varès podùt sta'ndresàt.

  Doj in daj jodùs su l'un l'àltri pojàs,
  com'che li padèlis si mètin a scjaldà,
  ducjus da cjàf a piè di rognis macjàs;

  e'i no'ai maj jodùt cussì fuàrt stringhià
  da nisùn frutùt spetàt dal so paròn,
  o che la strìnghia'l mena par fàlu sveà,

  com'ch'ognùn'l menàva svelt'l spunzòn
  da l'òngulis intòr pa la gran ràbia
  dal spisà che maj ju farà sta pì benòn;

  li rognis cul'òngulis 'gratàvin via
  com'cal fa'l curtìs di cògu cu li scàjs
  di pès ca son grandis di pì di na scàja.[181]

  "O tu che cun i to dèicj' i ti ti dismàjs," [182]
  'la tacàt a dìsghi'l duca a un di lòu,
  "e che ogni tant ti fas di lòu tanàjs,

  dìsni se cualchi latìn lè tal dolòu
  di stu post, e che l'òngula ti bastàs
  in etèrno a fa chistu lavò'u."

  "Latìns[183] i sin, che tu t'jòs sì guastàs,
  ducju dòj," a la rispundùt planzìnt;
  "ma cuj sòtu che sta domànda ti ni fas?"

  E'l duca: "Jò'i soj un che jù'l sta vignìnt
  cun chistu vif chì, da scoj a scoj,
  e di mostràighi l'infièr a luj'intìnt."

  Alòr si son a colp separàs, chej doj,
  e tremànt ognùn si'a vièrs me voltàt,
  e àltris pur: i doj no èrin besòj.

  Il me bon mestri si'è vièrs me premuràt,
  dizìnt: "Dìsghi pur a lòu sè chi ti vous."
  Vìnlu luj volùt, cussì i'ai'lòr tacàt:

  "Se'l vustri pensà--di chist i soj curious--
  nol resta tal prin mont da l'umana mìns,
  ma al vif su encja dopo da la so crous,

  dizèimi cuj chi sèis e di che zèns:
  la vustra spòrcj'e fastidiòsa pena
  di fami jòdi ca no vi crèj spavìns."

  "Jò i'eri d'Àrès, e Arbul  da Siena,"
  la dit un, "a mi ha fat meti tal fòuc;
  ma chel pal cual soj muàrt chì no mi mena.

  A'è vera però chi ghi'ai dita par zòuc:
  ‘Jò'i soj bon di sta'n aria com'na pluma;
  e chel--curiòus dal nòuf amòndi puc--

  'la volùt chi ghi mostràs l'art, e doma
  pars'chè jò no l'ai fat Dèdal, a mi'a fat
  brusà da un ca lu tegnèva par fì; ma

  tal'ùltima bolgia da li dèis soj stat,
  pal'alchimìa che tal mont i'ai usàt,
  da Minos, ca nol pol sbalià, butàt.[184] "

  E jò al poèt i'ai dit: "Tal vanitàt
  si cjàtia t'àltra zent che la sanesa?
  nèncja ta che fransèsa[185], in veritàt!"

  Alòr l'àltri levròus l'alsàt la musa
  e mi'a rispundùt: "Al di fòu di Strìsa
  ca la savùt benòn a fa la so spesa,

  e Nicolò che la costos'usànsa
  dal garoful a la luj par prin scuprit
  tal ort'ndà che sùbit cjàpa la simìnsa;

  e pur di chel scjàp ca la pièrdut da stupit
  la vigna e'l gran bosc cun Cjasa d'Asiàn
  e'l so udìsi'la mostràt l'Imbarlumìt.

  Ma par ch'ti savèdis cuj ca ti'a dat na man
  cuntra'i Sanèis, gùsa vièrs me'l to vùli,
  sì che chel ca ti rispùnt no t'jòdis invàn:

  ch'jò'i soj'l spirt di Capòc t'jodaràs ben sì,
  ch'jò i'ai falsàt metàj cul'alchimìa:
  e ti'as da recuardàti, si t'jòs ben chì,

  com'ch'jò i'èri propit 'na buna sìmia.[186]




  Cjànt Trentèsin

  Taj timps che Gjunòn a era rabiàda
  par via di Semèl cuntr'il sanc Tebàn,
  roba altri voltis da ic mostràda,

  cussì tant mat lè doventàt Atamàn,[187]
  che jodìnt la femina cuj so doj fis
  zì avànt cargàda c'un di lòu par man,

  'la sigàt: "I vuèj cjapà cu li rètis
  la leonèsa e'i so leonùs al pàs,"
  e fòu 'la dopo metùt li crudèl' sgrìnfis

  e Learco 'la cucàt, un daj doj frutàs,
  e'n alt alsàt, 'la dop'sbatùt cuntr'un mur,
  e ic e l'altri si son alòr 'negàs."

  E cuant ch'la furtuna si'a voltàt vièrs'l scur,
  l'altèsa daj Trojàns, che dut ausàva,
  sì ch'insièmit cul regn lè colàt il re pur,

  la puor'Ècuba, vilìda e sclàva,
  dopo ch'a jodùt Palisena[188] muàrta
  e dal so Polidoru ta la riva

  dal mar la puarèta si'è necuàrta,
  fòu di se, dal dut, a'a bajàt com'un cjàn;[189]
  tant si'era di dolòu la so mins stuàrta.

  Ne da Tebe ne da chistu post Trojàn
  nisùn a'a maj jodùt furiis sì crùdis
  ca becàvin no bestis ma se ch'èra umàn,

  com'che do òmbris, pàlidis e nùdis,
  che muardìnt 'corèvin ta la manièra
  dal pursìt che dal pursitàr ti mòlis.

  Una'a gancjàt Capòc, e ghi'èra
  cuj dincj' ta la cadòpa, si che, tirànt,
  ghi fèva gratà la pansa in cjèra.

  E l'Aretìn, che restàt l'era tremànt,
  mi'a dita: "Chel spirt la lè Gjàni Schichi,
  che, rabiòus, al sta i'àltris cussì cunsànt."

  "Oh!" ghi'ai dit, "se l'àltri no ti met u chì
  i dinch' intòr, no ti faràs fadìja
  a dizni cuj ch'lè prin cal sparìsi d'chì."

  E luj a mi: "Chist'è l'anima vècja
  di Mìra, l'infàm' dal pàri doventàda
  amìga, fòu dal amòu sensa màcja.

  A pecjà cul pàri cussì è vegnùda,
  falsificànt in se la forma d'àltra,[190]
  com ch'l'àltri 'la ausàt--ca s'jòt par strada--

  par guadagnàsi dal cjarùt la sjòra,[191]
  in se falsificà il Buoso Donàt,
  e fazìnt dal testamìnt 'na camòra."

  Dopo che'i doj rabiòus mi vèvin pasàt,
  che jò ju vèvi ben di vùli tegnùt,
  i'ài alòra i'àltri malnasùs vuardàt.

  Un i'ai jodùt cal someàva un liùt,
  com'che sal fos stat dal bas da la pansa
  troncàt dal rest che l'omp a la biforcùt.

  La brut'idropisìa, che puc benòn
  a sesta che pars che l'umòu'l convertìs,
  sì che'l musu a nol rispùnt al pansòn,

  a ghi fèva tègni ben vièrs i làvris
  coma cal fa il tìsic, che pa la sèit
  un vièrs la barba e l'`altri'n su l'invertìs.

  "O vuàltris che di pèna i sèis al vuèit
  ta stu mont di dolòu, e'l parsè no'l saj,"
  a ni'a dit a nu, "vuardàit e tindèit

  al mestri Adam e a dùcju i so maj;
  tant in daj vut da vif di chel ch'i'ai volùt,
  e 'dès dom'bramà pa'un puc di àga i'ai.

  Pa li vèrdis culìnis ogn'rivulùt
  dal Cesentìn cal va jù in tal Arno
  e frèsc e mol al fa'l so canalùt,

  a mi'è sempri vif taj vuj, in etèrno,
  e l'imàgin so sèmpri pì mi sùja
  chel mal ch'mi scarnìs, magàri cussì no.

  A mi tormènta la dura gjustìsia,
  ca cjòj ocasiòn d'ndulà chi'ai pecjàt[192]
  e mi fa suspirà di malinconìa.

  La è Romèna, la'ndulà chi'ai falsàt
  la lega cul sen di San Zuàn Batìsta[193];
  e par chel lasù il cuàrp mi'an brusàt.

  ma se jo'i jodès chì l'anima trista
  di Guido, di Sandro o di so fràdi,
  par Font Branda i no darès la vista.[194]

  Un a lè za dèntri, sa si pol cròdi
  a che òmbris ca van atòr rabiòsis;
  ma no zòva, che chì, leàt, mi'è puc d'jòdi.

  Si vès li me gjàmbis asàj àgilis
  par mòvimi in sent'àjs un tant cussì,
  jò'i li varès za tal tròj metùdis,

  in sèrcja di luj tra sta scrofòna di zent chi,
  cun dut il so zìru di ùndis mijs
  e miès, o mancu, di travièrs 'pol vèighi.

  La colpa a'è so si soj cun tal famèjs:
  a mi'an lòu costrèt a bati i florìns
  ca avèvin tre caràs di porcarìjs."

  E jò a luj: "Chej doj puòrs diàuj a nu visìns,
  ca trèmin coma mans bagnàdis d'invièr,
  cuj sòni ch'a destra a stan daj to cunfìns?

  "Chì i ju'ai cjatàs e chì a son, com'ch'lè ver,"
  'la dit,"cuant che plovùt soj ta sta cava chì,
  e no cròt che maj pì lasaràn st'infièr.

  Chist'è la falsa ca'a acusàt Bepi;[195]
  l'altri lè il fals Sinon grec da Troja:[196]
  pa la màla fièvra a spùsin cussì."

  E l'un di lòu 'la dita "Porco boja,"
  par èsi stat nominàt ta mòut sì dur,
  e dal pansòn ghi'a batùt la dura cròdja.

  Chè'a ti'a fat un sùn coma un tambùr;
  e Mastr'Adàmo ghi''a batut il musu
  cul so bras, ca l'èra altritànt sigùr,

  dizìnghi: "Èncja sa mi'è stat cjòlt l'ùsu
  da li me puòri gjambis, chi no pol mòvi,
  mi resta'l bras par dati casòs in su."

  Alòr luj 'la dit: "Cuant ca ti'an fat zì
  vièrs il fòuc, cussì svèlt no ti lu vèvis:
  ma prima, par fa'i bes fals, alòra sì."

  E l'idròpic: "Di chist'l ver ti dìzis:
  ma nencja tu'l ver no ti'as testimoniàt
  a Troja, la che dìzi'l just ti dovèvis."

  "Se jò'i'ai dit'l fals, e tu i bes ti'as falsàt,"
  'la dita Sinòn, "e'i soj chì par un fal,
  e tu par pì di nisùn altri diaulàt!"

  "Recuàrditi, fals zuradòu, dal cjavàl,"
  'la rispundùt chel da la pansa sglònfa;
  "ben ti sta s'ognùn lu sa par mont e val!"

  "A ti tant pèzu se la sèit sclapà ti fa
  la lenga," 'la dit'l grec, e l'àga marsa
  che tal pansòn davànt daj vuj ti stònfa."

  Alòr'l banchèj: "Ca si sbrèghi che stràsa
  di bòcja to pal to mal, com'ca dov'rès;
  che se jò'i'ai sèit e l'umòu mi ingròsa,

  tu ti'as bòcja sècja e pì dolòus daj mès;
  e par zì a lecà'l spièli di Narcìs
  amòndi puc tontonà ti bastarès."[197]

  Jò i èri li chi ju scoltàvi dut fìs,
  cuant che'l mestri mi'a dit: "Dès jòt chi, fantàt!
  a mi bastarès puc par molàtilis!"

  Cuant chi l'ai sintùt a parlàmi secjàt,
  vièrs luj mi soj voltàt dut vergognòus,
  che stu moment in mins vif mi'è restàt.

  Com'chel ca s'insumièja da la so cròus,
  tal so sùn al volarès insumiàsi
  che chel ch'lè no lè e di chel lè bramòus;

  no podìnt parlà, soj restàt jò cussì,
  che volìnt scusàmi, i mi scusàvi
  lo stès sensa che jò mi necuarzèsi.

  "Che difièt pì grant mancu vergògn' ti làvi
  di chel chi ti'as vut tu, i saj," luj 'la dit;
  ma adès basta fa làgrimis plòvi:

  ma pensa chi soj sempri cun te, e subit,
  sa capitàs ch'la furtuna ti metès.
  in banda di cjacaròns, cul stes èsit;

  che sìnti stu chi vòja basa 'sarès.[198]




  Cjànt Trentunèsin

  La stèsa lènga prima a mi'a muardùt,
  che rusì'a fat la me mùsa blàncja
  e dopo midizìna mi'a'ntòr metùt:

  cussì i'ai sintùt ca fèva la làncja
  d'Achìl, che par so pàri è stada razòn
  prin di bruta dop'di buna mancja.[199]

  La schena ghi vin voltàt al brut valòn,
  sù pa la riva ca lu sièra 'torotòr,
  traversànt sidìns sidìns stu post puc bon.

  Ne dì a èra ne nòt u chi atòr,
  sì che'l me sguàrt'l jodèva puc davànt;
  ma 'mòndi fuàrt i'ai sintùt sunà un cuàr,

  fuàrt, sigùr, èncja pì dal tòn pi grant,
  che vièrs di luj vint tiràt la me atensiòn,
  'la guidàt i me vuj ta'un post pì avànt.

  Dopo la gran sconfìta di che asiòn
  ch'al Gran Carli ghi'a costàt la santa gèsta,
  sunàt no 'la l'Orlànt cun pì terìbil passiòn.

  In davànt i'èri zut un puc e basta
  che d'jòdi mi'a parùt tanti tòr'àltis;
  alòr jò: "Mestri, dis, se cjèr'èse chista?"

  E luj a mi: "I crot che tu ti vuàrdis
  ta li tènebris màsa a la lùngja,
  stimànt cussì d'jòdi se chi no t'jòdis.

  T'jodaràs ben, se tu là ti ghi vas dòngja
  cuànt che il sens a s'ingàna da lontàn;
  ma fa pì svèlt, che dut fra puc si ràngja."

  Alòra cun bièl fa mi'a cjapàt par man,
  e la dit: "Prin chi rivàni pì'n davànt,
  par che'l fat no ti pàri màsa stran,

  pensa che là nisùn lè tor ma gigànt;
  ducju 'son tal pòs, da la riva atòr,
  gjàmbis e bugnìgul in jù, dut cuànt."

  Com'cuànt che'l calìgu si sclarìs d'intòr,
  il vuli puc a puc ghi da figùra
  a se cal plata'l vapòu atorotòr.

  Cussì sbuzànt che aria dènsa e scura,
  pì e pì rivànt vièrs da la spònda,
  mi'a lasàt l'eròu e cresùt la pòura;

  ma com'che su la muràlia tònda
  Monteregiòn di tòris si corona,
  cussì'l rivòn che l'abìs al circònda,

  l'era toregjàt da mièza la persona
  da chej gigàns orìbij, che dal'alt
  Gjov'ncjamò'l minàcja cuànt ca tòna.

  E ta la musa d'un za 'fèvin i me vuj un salt,
  e'n ta spàlis e pet e pansa'n gran part,
  e'n taj doj bras ca pindulàvin dal alt.

  La natura, sigùr, cuànt c'a lasàt l'àrt
  di fa nemàj cussì, a'a fat ben, si sa,
  a cjòighi taj esecutòus a Mart.

  E se ic 'lefàns e balènis di fa
  no si pentìs, chel cal vuàrda di sutìl,
  ca'è just cussì 'l va sùbit a cjatà;

  l'òmp, dopodùt, 'lè di pensà tant àbil,
  e di fa dal mal a lè purtròp partàt,
  che lagnàsi nol pol d'èsi èsil.

  Il so musu lunc e gros a l'era fàt,
  coma la pigna di San Pièri a Roma,
  e'l rest al someàva proporsionàt;

  si che la riva ch'era perizòma[200]
  dal miès in jù, an mostrava cussì tant
  in su, che zìghi taj cjavièj insìma

  fin par tre di Frìsia sarès stat un vant;
  jò pur ghi'n jodèvi un trenta cuàrtis
  dal post in jù di là ca si tàca'l mant.

  "Raphèl may amech zabi almis,"
  la bòcja crudèl a sigà 'a tacàt
  cussì, e no cun orasiòns pì dòlsis.

  E'l me duca a luj: "Òu, puòr disgrasiàt,
  tenti pur il cuàr e cun chel sfòghiti
  cuant chi ti vèns da cuàlchi pasiòn 'nsuriàt!

  Il coràn ti l'as lì tal cuèl--pàlpiti--
  cal ten leàt, anima cunfùsa,
  chel cuàr che tal to gran pet ti pos sìnti."

  E dopo a mi: "Luj stes a s'acùsa;
  chist'lè Nembròt, e pal so mal pensà
  nencj'una di che lènghis tal mont s'ùsa.


  Lasànlu sta e invàn no stin parlà,
  ch'ògni tabajà par luj a lè dibànt,
  com'l so paj àltris, che nisùn capì'l sa."

  Alòr i vin continuàt a zi'n davànt,
  e di lì a un puc, a sinistra sempri,
  l'àltri'vin cjatàt, pì salvàdi e grant.

  A tegn'lu leàt, cuj cal fos stat'l mestri,
  no pos dìzi, ma ghi tegnèva pleàt
  e leàt di front un bras e davòu'l dèstri

  da na cjadèna ch'lu tegnèva torzeàt
  dal cuèl in jù, di mòut che tal discujèrt
  a lu vèva almàncu sinc vòltis ziràt.

  "Stu supèrbo 'la volùt meti al vièrt
  la so potènsa cuntra Gjòve il grant,"
  'la dit'l me duc, "e par chel'la stu grant mèrt..

  Fiàl 'lè'l so non, e a la fat cussì tant
  cuant che i gigàns ai Dìus ghi'an fat timòu:
  i bras ch'la menàt ju varà sempri dibànt."

  E jò a luj: "Podìnt, mi col'rès il còu
  di dàighi dal smisuràt Briàreus
  ai me vuj ocasion d'jòdilu lòu."

  Alòr 'la dita: "Ti jodaràs Ànteus
  visìn chi, cal parla e a lè molàt,
  ca ni metarà tal font di chistu bus.

  Chel chi ti vòus jòdi, pì'n là 'lè postàt,
  a lè leàt e fat com'chistu, tal cual,
  dom'che di musa'l mostra pì crudeltàt."

  No è maj stat teremòt tant infernal
  che una tòr al scjasàs cussì a fuàrt,
  com'che pront a lè stat a scjasàsi Fiàl.

  Alòr i'ai jò temùt pì che maj la muàrt,
  e n'ocorèva altri che la pòura,
  se cjadènis nol ves vut ta ogni part.

  Pì avànt'ncjamò i sin zus alòra,
  fin a Ànteus, che ben cuarànta piè,
  sensa'l cjàf, fòu l'era d'la gran fesùra.

  "Oh tu che ta la furtunàda val ca'è
  che ca ghi'a dat sì tanta Gloria a Sipiòn
  cuant che batùt 'la il grant Anibale,

  ti'as par preda partàt leòn dopo leòn,
  e che si fos stat ta l'àlta guera
  daj to fràdis, si'a 'ncjamò l'impresiòn

  che vinsùt 'varèsin i fiis d'la cjèra;
  la jù mèt'ni ca no ti vegni schif,
  indulà che'l gran frèit Còcit al sjèra.

  No fàni zi ne a Tìsio ne a Tif:
  chist al pol da chel che chì a si bràma;
  ma adès àlsiti, nòsta fa il restìf.

  Tal mont ti pos 'ncjamò rindi fama,
  che luj 'lè vif e a lunc al vivarà
  s'a sè prin dal timp Gràsia no lu clàma."

  Dit cussì 'la'l mestri; e chel, cun premùra,
  slungjànt li mans, sù'l duca'la cjapàt
  'ndà ch'Èrcul strinzùt na volta stat l'èra.

  Virgilio, cuant cal steva par èsi alsàt,
  mi'a dita: "Ven chì svèlt chi ti cjàpi su,"
  e me e luj in fàs ni'a fat, dit e fat.

  Com'ca par cuant ch'la Gar'senda[201] s'jòt'n sù
  dal di sot l'inclinàt, cuant che na nùla
  ghi pàsa 'nsìma, ch'intòr ti còli jù;

  cussì mi era someàt Ànteus là,
  cuant chi l'ai jodùt sbasàsi; e alòra
  i vèvi doma che di svignàmila.

  Ma atènt, lizèj, tal font cal divòra
  Lusìfar e Gjùda, a ni'a metùt jù;
  e, sì'nclinàt, no lè stat lì na vora,

  ma com'àrbul in nàf'lè levàt sù.




  Cjànt Trentaduèsin

  S'jò'i vès li rìmis dùris e ròtis
  com'ca sarès just par chistu busaròt
  'nda ca pùntin li altri ròcis, dutis,

  il mièj dal me pensèj i spremarès, jot,
  tant pì benòn; ma sicòma chi no li'ai,
  i dis su, ma cul timòu cal ven di nòt;[202]

  chè com'roba da puc nisùn'l trat'rès maj
  che di descrìvi il font dal'univèrs,
  nencj'cun lenga ca clama pàri e màri:

  ma ca jòdin che fèminis[203] il me vers
  ch'an tant judàt Anfiòn a sierà Tebe,
  chè dal fat il dìzi nol sèdi divièrs.

  Oh pì d'ogn'àltra mal creàda plebe
  chi ti sos tal post che'l parlà 'lè dur;
  mièj cjàvris èsi chì o bèstis dal bè!

  Cuant che rivàs i sin in font dal pos scur,
  sot i piè dal gigànt, m'asài pì bas,
  e'i paràvi via a vuardà'l gran mur,

  i'ai sintùt dìzimi: "Vuàrda i to pàs;
  sta 'tènt di no zì a pestà cuj to piè
  i cjàfs di chiscju puors fràdis disgrasiàs."

  Alòr, voltàt, jodùt i'ai davànt di me,
  e sot i piè, un lac cussì tant gelàt
  che vèri'l parèva, no aga, vè!

  Sens'altri a no si'a 'nta stu mòut velàt
  d'invièr il cors dal Danubio'n Austria,
  ne là sot dal frèit cjèl Rus il Tanàt,

  com'ch'era chì, che se il Tambernìchia
  ghi fos colàt sù, o pur Pierapàna,[204]
  nencj'tal òrli al varès cricàt via.

  E com'ch'a grasulà si met la rana
  cul musùt fòu da l'aga, cuant ch'al suspirà
  daj cjàmps si met di nòuf la contadina;

  lìvidis, fin la che rosòu si mostra,
  a'èrin scju spirs ca patìvin tal glas,
  i dinch'batìnt com'da la cicogna'l tra-tra.

  La musa'n jù'l tegnèv'ognùn daj danàs:
  da la bocja'l frèit e daj vùj il còu pesànt,
  s'jodèv'tra lòu'l sufrì di scju disgrasiàs.

  Dopo che atòr i'ai ben vuardàt dut cuant,
  i'ai vuardàt in ju, lì ch'èrin doj sì stres
  che i so cjavièj si zèvin miscjànt.

  "Contàimi, vuàltris chi stèis strinzìnt i pès,"
  i'ai dit, "cuj chi sèis." Lòu 'an ziràt i cuej;
  e dopo vèj i musus vièrs me erès,

  i so vuj, che prin'èrin dentri mulisèj,
  a'an gotàt taj làvris, e'l frèit 'la 'ndurìt
  li làgrimis, ch'i vuj'an sieràt com'cancèj:

  stàngja di fièr no'a maj len a len unit
  cussì fuàrt; si chè lòu coma doj cjavròns
  si'an ben strucàt, da rabia ognùn 'guerìt.

  E un che pierdùt'l vèva i orelòns
  pal gran frèit cu la musa voltàda'n jù
  a la dit: "Parsè ti fìs'tu taj lastròns

  chi sin[205]? Se savèj ti vus cuj ca son chiscju,
  la val 'ndà che'l Bizensio s'inclìna,
  di Berto'l pàri a'era, e daj fiòj ca son ch'jù.[206]

  Son fijs d'un cuàrp; e di dut'la Caìjna
  ti pos zi'n sèrcja sensa cjatà ombra
  che pì mèrti di finì'n gelatìna;

  no chel ca la vut il pet rot, e l'ombra
  pur, da'un colp par man d'Artùro, chel re grant;
  no Fogàsa; e no chist'ca m'ingòmbra

  tant cul cjaf ch'jò no pol jòdi pi'n davànt
  e ca l'èra clamàt Sàsol Mascheròn;
  se tosc ti sos ti sas di cuj chi staj parlànt.[207]

  Di fami parlà par no dati pì ocasiòn,
  ti'as di savèj ch'i'èri Cjamesòn daj Màs;
  e Carlìn i spèti cal discòlpi'l me nòn."

  Dop'dichè mil mùsus jodùt i'ai sblancjàs
  dal gran frèit; ch'al pensà mi fa'ncja'dès ribrès,
  e mi lu farà sempri ta poscj' gelàs.

  E mentri chi continuàvin vièrs il miès,
  'ndulà ch'ogni gravèsa si radùna,
  e che, si stes, pal frèit sempri i tremarès,

  sia par volèj o càsu o furtùna
  no'l savarès, ma fra'i cjafs cjaminànt
  di sti mùsis cul piè'n daj batùd'una.

  E ic planzìnt: "Parsè mi statu scalsànt?
  se tu no t'vèns a crèsi la vendeta
  dal Montvièrt, parsè mi statu molestànt?"

  E jò: "Mestri me, mi pòstu chì spetà
  ch'jò'i vorès cjòimi un dùbit su stu chi;
  ti mi faràs dop'zì pì a la svelta."

  Il duca'si'è fermàt, e jò a dìsghi
  sòj zut a chel ch'encjamò'l bestemàva:
  "Cuj sòtu ch'àltris ti vas a cridàighi?"

  "E tu cuj sòtu che'l to piè'l scalsàva
  tal Antenòr," 'la dit, "il musu d'àltri
  che, se vif ti fos, tant mancu a bastàva?"

  "Cjàr'l pol ès'ti che vif i soj chi dentri,"
  rispundùt ghi'ai, "si ti ti spètis fàma,
  ch'jò, fra'i altris, il to nòn pur i èntri."

  E luj a mi: "Dal contràri i'ai bràma;
  va via, e no dami pi fastìdi,
  che puc'gola mi fa se ch'ti fas la'nsìma!"

  Alòr pa la cadòpa l'ai strèt amòndi
  e dit ghi'ai: "Dis sùbit il to nòn
  o nencj'un cjavièl to pod'ràs pi gòdi."

  E luj: "Gjàvimi pur i cjavièj, cjastròn;
  tant no ti dis cuj ch'soj, ne mostràt'lu i vuèj;
  pèstimi pur mil vòltis, encj'un million!"

  Jò ghi vèvi za'n man sgrinfàt i cjavièj
  e cun gust ghi'u tiràvi da la sùcja,
  e luj, vuj'n jù'l bajàva com'un levrièj,

  cuant che n'àltri'la sigàt: "Se ca'è, Bòcja?
  no ti bàstia'l scrocà da li gràmulis?
  ocòria'l bajà? Se dal diàu ti tòcija?"

  "Ormàj," i'ai dit, "n'ocòr che tu ti pàrlis,
  trist d'un traditòu, che dal to disonòu
  i farài ben còri àltri cjàcaris."

  "Via!"'la dit, "e dis pur sa ti va a còu;
  ma no tàzi, si ti tòrnis fra'i toscs,
  di che lengàta chi, cuant chi ti vas fòu.

  Luj chì a lè cal plans i bes daj Francèscs:
  ‘i'ai jodut,' ti dizaràs, ‘chel da Duera
  la 'ndulà che i pecjadòus a stan frèscs.'

  Se domandàt ti fos cuj àltri ch'era,
  da na banda ti'as chel di Becaria,
  a cuj Firènse ghi'a seàt la gorzièra.

  Giàni daj Soldanièrs mi par ch'lè
  insièmit cun Ganolòn e Tebaldèl,
  che di nòt di Faènsa 'la vièrt la via."

  I vèvin belzà 'bandonàt chel strambèl
  cuant ch'jò ta'un bus i'ai jodùt doj inglasàs
  si che'l cjaf d'un ghi'èra al'àltri cjapièl;[208]

  e com'che i panès par fàn vègnin mangjàs,
  cussì cuj dincj' chel sù chel jù 'la tacàt
  'ndulà che sarvièl e cadòpa son zontàs:

  'ntà stu mòut Tideo'l vèva roseàt
  li tèmplis di Menalip par disdèn,
  com'che chist'l fèva cul cjaf dal danàt.

  "O tu chi ti mòstris c'un sì bestial sen
  il to òdiu vièrs chel chi ti stas mangjànt,
  dìsimi il parsè," i'ai dit, "di tal disèn,

  che se cun razòn di luj ti stas planzìnt,
  ben savìnt cuj chi sèis e il so pecjàt,
  tal mont lasù i pòsi zì di te contànt,

  se la me lenga no si ves intànt secjàt.




  Cjànt Trentatreèsin[209]

  Alsàt'l vèva la bòcja dal crudèl past
  chel pecjadòu, netànt via i cjavièj
  dal cjàf cal vèva par davòu rindùt guàst.

  Alòr: "Ti vus ca mi tòrni dut intèj
  chel dolòu disperàt che com'na smuàrsa
  il còu mi strìns, prin di contà, dom'tal pensèj.

  Ma se'l me dìzi 'la di èsi simìnsa
  ca rindi'l al traditòu da me roseàt,[210]
  t'jod'ràs com'che'l contà'l lagrimà nol scànsa.

  Cuj chi ti sos no saj, ne com'capitàt
  ca ju ti sos; ma mi par che fiorentìn
  ti'as d'èsi dal coma chi ti mi'as parlàt.

  Ti'as di savèj chi'èri il Conte Ugolìn,
  e stu chi 'lè l'arcivèscul Rugèri:
  adès ti dis parsè chi ghi soj visìn.

  Par efièt--dop'che fidàt di luj mi èri--
  daj so brus pensèjs i soj stat cjapàt
  e'n sèguit soj muàrt; chist no lè mistèri[211];

  però a savèj no't pos èsi rivàt--
  i dìs, com'ch'la me muàrt è stada cruda--
  a sinti, ma èco l'ofèsa ca mi'a fat.

  Un bus pisulùt dentri da la muda,[212]
  che par me a vòu dizi doma che fan,
  ca dov'rès tegni àltra zent sieràda,

  a mi veva mostràt, encja se invàn,
  belzà pì lùnis cuant chi'ai vut chel sùn brut
  che dal vignì a mi'a sbregàt il velàn.[213]

  Chistu a mi'era siòr e mestri parùt,
  che lupo e lupùs al cjasàva tal mont
  che fra Luca e Pisa lè metùt.

  Cun càgnis màgris, bramòsis fin in font,
  i Gualàndos cuj Sismòns e cuj Lanfràncs,
  al vèva metùt la'n davànt e in front.

  Dop'amòndi puc a mi parèvin stracs
  il pàri e fiòj[214], e cuj so dincj' gusàs
  mi parèva d'jòdiu'muàrdighi i flancs.

  Sveàt bunòra, cuj me vuj stralunàs,
  i'ai sintùt tal sun daj me fiòj il plànzi
  chì cun me, ca volèvin che pan ghi pasàs.

  Crudèl ti sos se'l còu no ti sins strìnzi,
  pensànt a se che'l me còu al sintèva;
  si no ti plans, se maj ti faràja plànzi?

  Èrin sveàs; l'ora si visinàva
  al mangjà che di solit ni partàvin,
  ma pal so sun ognùn'l dubitàva;

  e i'ai sintùt che di sot a'nclaudàvin
  la puàrta da l'orìbil tor, e vuardàt
  taj vuj i'ai un par un i me fiòj, sidìn.

  No'ai planzùt, ma dentri mi soj'mpieràt:
  lòu sì a planzèvin; e'l me Anselmùt
  'la dit: "Parsè, pàri, mi tèntu sì fisàt?"

  Ne par chist i'ai lagrimàt ne rispundùt
  durànt chel dì ne durànt la nòt dopo
  fin che'l mont il sorèli 'la di nòuf jodùt.

  Apèna ch'un raj di lùs 'l'entràt lì, po,
  ta stu post di dolòu, e jo'i'ai jodùt
  ta la musa daj fiòj la me, com'la so,

  li me mans pal dolòu i mi soj muardùt;
  e lòu pensànt chi fès chistu pa la fan
  di mangjà, a son levàs sù, ogni frut,

  e'an dit: ‘Pàri, par nu mancu mal e dan
  sarès si ti mangjàs di nu; tu t'ni'as vistìt
  cun sta puòra cjar, e nu ti la tornàn.'

  Calmàt mi soj par tègnighi su'l spirit;
  chel dì e l'altri 'sin  restàs ducjus mus;
  magàri ch'ognùn di nu al fos sparìt!

  Cuant che nuàltris i'èrin al cuart dì vegnùs,
  Gaddo ai me piè jù a si'a butàt
  e 'la dit: "Parsè no jùditu i to frus?"

  E lì 'lè muàrt e--orìbil realtàt!--
  i altris tre son pur colàs, un par un,
  tra'l cuìnt dì e'l sest; chè jò i mi soj dat,

  za svuàrp, a colàighi insìma d'ognùn,
  e par doj dìs i'ai clamàs dop'ch'èrin muàrs:
  pì tars, pì che'l dolòu, podùt'la'l dizùn."

  Chistu finit di dìzi, cuj vuj stuàrs,
  i dincj'sos di nòuf il cranio 'roseàvin
  tal dur dal vuès, coma chej di un cjàn, fuàrs.

  Ahi, Pisa, grant insult d'ogni sitadìn
  dal bièl paìs 'ndà che il sì al sùna,
  s'chè i to visìns 'ncjamò no ti punìsin,

  ca si mòvin Cjavràja e Gorgòna
  e ca sièrin pur dal Arno la bocja
  e ca nèghin ogn'ànima Pisàna!

  Chè se'l Cont'Ugolìn fama'l vev'èncja
  di èsi stat traditòu daj to cjascjèj,
  'corèvia mèti'n tal' cròus ogni bòcja?

  A èrin dùcjus inocèns scju pivèj,
  O nova Tebe, Uguicjòn e'l Brigàt
  e'i altri doj--ma belzà i savìn di chej.

  Pì avànt sin zùs, 'ndulà che st'inglasàt
  di post rùvit un'altri pòpul al fàsa,
  no in jù voltàt, ma dut cuant riversàt.

  Il plànzi stes lì plànzi no ju làsa,
  e'l dolòu che paj vuj nol pol vignì fòu,
  dentri'l torna 'ndà che tant pì s'ingròsa;

  e'un grop a fan sti làgrimis di dolòu,
  e, doventànt coma un vel di cristàl,
  sot li sèis s'ingrùmin cun tant pì mal di còu.

  E èncja sa è pur ver che com'un càl
  pal frèit al vèva ogni me sintimìnt
  smetùt di fami sìnti, in ben o mal,

  lo stes mi parèv'di sìnti un puc di vìnt:
  par chel jò: "Mestri, e chist cuj lu mòvia?
  Vapòu ch'jù nol varès miga d'èsi presìnt?"

  E luj a mi: "Adès i zin la via
  'ndà che'l varà'l to vùli la risposta
  jodìnt la razòn di stu soflà d'aria."

  E un daj danàs da la frèida crosta
  a mi'a sigàt: "O ànimis crudelis,
  tant che dat a vi'è l'ultima posta,

  cjolèimi daj vuj sti làmis dùris
  ca sbròchin il dolòu che'l còu al sglònfa,
  prin che d'nòuf s'inglàsin li me làgrimis.

  Alòr jò a luj: "Chist i podarès fa,
  ma dìzmi di te, e s'jò no ti asìst,
  in fin dal glas i vaj, sensa tant da fa."

  "Jò'i soj'l fràri Alberìgo," 'la dit chist;
  "jò'i soj chel di chel òrt dal mal
  che chì dàtul par fic mi'è dat, com'ch'è just."

  "Oh! Sòtu belzà muàrt?" i'ai dit a stu tal.
  E luj a mi: Com'cal fa a sta'l cuàrp me
  la su tal mont, no pos savèj ta sta val.

  A'a il gran vantàgju sta Tolomè,
  ch'amòndi spès l'ànima chì a cola
  prin che'l via ghi vègni dat d'Atroposè.[215]

  E par che tu ti zèdis a cjòimila
  prest daj vuj la veràda di làgrimis,
  ti dis ch'apèna ca tradìs l'ànima u là,

  com'chi'ai fat jò, il cuàrp ghi'è cjòlt, com'chi dis,
  da un demòn, che dop'ghi la govèrna
  com'cal vòu pal rest da li so zornàdis.

  Intànt ic a languìs chì ta sta tàna;
  e forsi jòdin 'ncjamò'l so cuarp la su
  dal'òmbra che chì a sta gelidìna.

  Tu ti'as di savèj, si ti vèns 'dès ca jù:
  lui 'lè'l sior Branc d'Oria, e pì àjs 'son
  belzà pasàs che chì 'lè stat sieràt su."

  "Cròitu," ghi'ai dit, "chi sèdi un semplicjòn?
  Muàrt no lè miga'ncjamò d'Oria il Branc?
  Tal mangjà, bèvi e durmì al sta benòn."

  "Ta chel fosàt la sù," 'la dit, "dal Malbranc,
  la 'ndulà ca bol la tichignòsa pès,
  rivàt a no l'èra'ncjamò Michel Zanc,

  che chist la lasàt ta la so cjar e vuès
  che un diàu, e un daj so nevòus, il dan
  dal tradimìnt insièmit cun luj al fès.

  Ma'dès a'è mièj chi ti mi dèdis na man;
  vièrzimi i vuj." E jò no ghi ju'ai vierzùs;
  e gentìl soj stat a èsighi vilàn.[216]

  Ahi, Genovèis[217], chi sèis daj vustri ùsus
  sì divièrs, e plens di ogni magàgna,
  parsè no sèizu vuàltris tal mont spierdùs?

  Che cul pèzu spirit da la Romagna
  un tal in daj cjatàt che pal so mal fa
  il so spirt in tal Còcit za si bagna,

  e la su'l so cuàrp'l va'vant cul so da fa.




  Cjànt Trentacuatrèsin

  "Vexilla regis prodeunt inferni[218]
  vièrs di nuàltris; però davànt mira,"
  'la dit il mestri, "si t'lu pos disèrni."

  Com'cuant che un calìgu fis al tira,
  o che nòt tal nustri emisfèri a ven,
  da lontàn'l par un mulìn che'l vint'l zìra,

  na roba cussì mi'a parùt tal scur plen;
  riparàt mi soj dal vint, ca mi fev'tremà,
  davòu dal duc; d'altri ripàr no'era sen.

  Za i'èri--e cun timòu lu fai rimà--
  Là 'ndà che dut cujèrtis' èrin l'òmbris,
  che stecs someàvin cul glas insìma.

  In piè an dè e distiràdis àltris;
  chista'a il cjàf in su, e l'àltra i piè;
  n'altra, com'un'arc a plea'l cjàf e li gjàmbis.

  Cuant ca l'era zut asài in davànt, cun me,
  plazèj 'la vut il mestri di mostràmi
  chel che bièl d'jòdi l'era stat in se.

  Si'a spostàt un puc, volìnt chi stes fer lì,
  e la dit: "Èco Dìt[219], e èco il post
  'ndà ca convièn tanta fuàrsa ritègni.

  Com'che gelàt mi soj e doventàt pitòst
  fiàc, no domandà, letòu, chi no t'lu dis,
  e dìzi no podarès, nencj'a gran cost.

  Muàrt no soj, ma nèncja vif, si t'lu cròdis:
  pensa ben tu, si ti'as un puc di inzèn,
  com'chi'èri, di chist e chel sensa radìs.[220]

  L'imperatòu di dut chist doloròus règn,
  dal pet in su al vegnèva fòu dal glas;
  e jò pì com'un gigànt i mi ten

  che'i gigàns stes a son visìn daj so bras:
  imàgina com'gràncj' ca son in dut
  chej altri poscj' dal cuàrp che luj'l ten platàs.

  Se luj 'lè stat sì bièl com'ch'adès 'lè brut,
  e cuntra'l so fatòu 'la alsàt li sèis,
  luj stes 'la di'èsi la causa d'ogni lut.

  Oh cuànt ca mi son parùdis maravèis
  che tre mùsis chi ghi'ai in tal cjaf jodùt!
  che davànt'vèva dut ròsis li so plèis;

  davòu'n d'era altri dos, mi'era parùt,
  metud'ogn'una'n miès da la so spala,
  unìdis lì ch'un gjàl la cresta'l varès vut:

  la destra era lì, fra blàncja e zala;
  la sinistra era coma chej nèris
  ca vègnin da'ndulà che'l Nil si'avàla.[221]

  Sot d'ogn'una' èrin àlis grandis
  che ben ghi conferìvin a'un tal usièl:
  coma vèlis 'èrin, ma pì grandiòsis.

  No cun plumis ma com'ches di pipistrèl
  èrin fàtis, e ches al svualasàva
  sì che tre vìns a turbinàvin da chel.

  E par chel dut Cocit s'ingelàva.[222]
  Cun sèis vuj'l planzèva, e par tre barbis
  ghi gotàva'l planzi e'l sanc da la bava.[223]

  Cuj dintàs d'ognùna da li so bòcis
  un pecjadòu l'era cal roseàva
  sì che'n tre sufrìvin sti brutis pènis.

  Par chel davànt il muàrdi nùja'l parèva
  visìn dal sgrifà, ch'a voltis la schèna
  duta svistìda di pièl a restàva.

  "Ch'ànima là cu la pì granda pena,"
  'la dit il mestri, "a lè Gjuda Scariòt;
  dentri 'la'l cjàf e fòu li gjàmbis'l mena.

  Daj altri doj ca'an il cjaf par di sot,
  chel cal pìndula dal ghìgnu nèri 'lè Brut
  --jot com'fuàrt ca si stuàrs e al tas[224], jot!--;

  l'altri 'lè Cassius, cal par sì ben metùt.
  Ma si fa nòt, e a nuàltris adès
  ni tocja partì, che dut i vin jodùt.

  ‘Tòr dal cuèl 'la volùt che'i bras ghi metès;
  tal post just 'la spetàt a gjambis fèrmis
  fin che'l diàu asàj li àlis al vierzès;

  e, rimpinàt ta li velutàdis cuèstis,
  a zi'n jù 'la a colp tacàt, mans strètis
  ta'l pelàn fis e li gelàdis cròstis.

  Cuant che rivàs i sin la che li cuèsis
  a tàchin, lì che'i flancs s'ingròsin,
  il duca, cun baticòu e gran fadìjs,

  voltàt 'la'l cjaf lì che li gjàmbis 'èrin;
  si'a ingrimpàt pal pel com'un cal scala,[225]
  che'n infièr mi parèva chi tornàsin.

  "Tenti dur, però, che par chista scjàla,"
  'la dit il mestri, che strac'l someàva,
  "da dut stu mal a è mièj svignàsila."

  Zut fòu par na sfèsa che'l mur al veva,
  a la volùt che tal òrli mi sintàs;
  e subit dopo vièrs me si voltàva.

  Jò'i'ai crodùt d'jòdi, cuj vuj alsàs,
  Lusìfar coma chi lu vevi lasàt;
  ma'i piè--e gjambis--al vev'n su voltàs;

  Se jò insiminìt i soj lì restàt,
  la zent ignoranta che ben ghi pènsi
  al post ch'l'era chi vevi 'pèna pasàt.

  'La dit il mestri: "In piè tocj'alsàsi:
  la strada'è lùngja e'l cjaminà 'lè brut,
  e'l sorèli za cjàlt al tac'a fàsi."

  Sala da palàs no era--i'vev'jodùt--
  lì chi èrin, ma na gròta natural
  cun pavimìnt gropolòus e scur par dut.

  "Prima ch'jò'i bandòni stu abìs dal mal,
  mestri me," i'ai dit cuant chi'eri d'nòuf'ndresàt,
  "cjòimi dal'eròu chi soj in ta sta val:

  'ndà l'èse stu glàs? e stu chì voltàt
  cul cùl in su? e'n sì puc timp com'la fat
  a'èsi'l sorel' da sera'a prin dì'ziràt?"

  E luj a mi: "Pènsitu d'èsi restàt
  encjamò di la dal miès, 'ndà che'ngrampàt
  mi soj ta che brut'rùja ca ten'l mont sbusàt?

  Par là ti'èris cuant che i soj dismontàt;
  e'na volta voltàt, tu'l post ti'as pasàt
  'ndà ch'un pèjs al ven d'ogni banda tiràt.

  E ti sos'dès sot chel emisfèr rivàt
  ca lè al opòst dal post ca lè dut secjàt,[226]
  chel stes tal colm dal cual a lè stat copàt

  chel ch'la vut di nàsi e vivi sens'pecjàt:
  tu ti'as i piè ta stu post picinìn
  cal sarès da la Gjudèca[227] l'àltri lat.

  Là è sera cuant che chì 'lè matìn:
  e chistu, ca ni'a fat scjala cul so pel,
  'ncjastràt 'lè 'ncjamò lì com'ca l'era prin.[228]

  Da sta banda chì 'lè colàt jù dal cjel;
  e la cjèra, che prin fòu chì a era,
  par pòura di luj a'a fat dal mar un vel,

  e zud'è tal nustr'emisfèr; sta cjèra
  par scjampà da luj, chel vuèit chì a lasàt
  ca s'jòt di ca, e zud'è parzòra."

  A'lè la jù'un lòuc da Belzebù separàt
  tant, com'ca'è lungja sta caverna
  cal ten al jòdi, ma no al sinti, sieràt

  un rìvul che jù 'l va'n font di sta tana
  pal bus di una rocja che luj'la foràt
  a mo'di madràs, e puc s'inclìna.

  Jò'e il duca ta chel cjamìn platàt
  i sin entràs par tornà tal clàr dal mont;
  e sens'curàsi di vej ben riposàt,

  vin cjaminàt su, luj prin e jo secònt,
  fin cuant ch'jodùt i'ai tanti robis bièlis
  ca son la sù tal cjel, par un bus rotònt;

  e fòu sin tornàs a jòdi li stèlis.




[1] A la peràula "cussì"--chi usi a mondi spès-- i ghi lasi dos "s"
par evità ca vegni lezùda "cuzì." A è l'ùnica peràula ta la me
trudusiòn ca'a una consonant dopla.

[2] Pal vej na idea dal significàt simbolic di sti tre bestis (linsa,
leòn e lupa), i sugerìs di consultà cualchi edisiòn critica dal
Infièr, coma che minsonàda tal me Preàmbul, che da adès in davànt i
clamarài Vandelli.

[3] Crist? Un papa?  A somèa che nisùn a savèdi di sigùr a cuj ca la
intindùt  riferìsi Dante. Jodèit Vandelli: al jùda a capì la
complesitàt di che rìghis chì.

[4] Dante al domanda di èsi judàt da li mùsis, ma encja da so "inzèn"
o "alto ingegno"  par vej l'ispirasiòn justa par descrìvi dutis li
robis straordinàris cal jodarà tal infièr.

[5] Enèa. Jodèit Vandelli.

[6] San Pàuli.

[7] La Madòna. I nons di Crist e da la Madòna a no son maj minsonàs
tal Infièr par no profanàju. Vandelli.

[8] Lùsia=un mòut alegoric da dìzi la gràsia ca luminèa.  (Vandelli)

[9] Il Papa Celestìn V, che par vàris trùfis a lè stat costret a
abdicà. Altris a pènsin ca si trait di cualchidùn altri, adiritùra di
Pilàt stes. Vandelli.

[10] Carònt, chel che cu la so barcja al partàva i danàs ta l'altra
banda dal'Acherònt.

[11] Crist--maj minsonàt di non tal Infièr.

[12] Perdòn, perdòn--ma se vinu di fa? No'aju za dita che'l furlàn a
lè na lenga semplicjota? Cussì no stin èsi masa pignòj--lasàn pasà.

[13] Il nòn di poeta. Virgilio a lè ta sta alta compagnia di poès.

[14] Falsa modèstia an davèva amondi pucja il nustri poèta.

[15] Il cjascèl al sarès sìmbul da la sapiènsa umana. Pal valòu
symbolic dai sièt murs e dal rusèl, i racomàndi Vandelli.

[16] Aristotele.

[17] Didon, chè che, bandonàda da Enèa, a si'a copàt. Vandelli

[18] Parsè ca son "ànimis" privis di cuàrp.

[19] Ti sos nasùt prin che jò i morès.

[20] Ducju scju chì a èrin benestàns florentìns. Dante al domanda di
savèj indulà ca son, parsè cal varès gust di jòdiju. A intìvin a èsi
in vàrijs localitàs dal infièr. (Vandelli)

[21] Cuant che i cuarps si ricostituiràn cu l'ànima, si sintarà pì' il
ben, ma encja il mal.

[22] Sta espresiòn a'a valòu pì di ràbia che di altri.

[23] Scju pèis, in forma di pieròns, a rapresentin i bès, che i avàrs
e i prodigos a si tègnin intor e strès, o a spèrperin.

[24] Cuant ca èrin vifs a no fèvin un usu bon da la roba ca vèvin,
parse ca no savèvin il so vero valòu. Vandelli.

[25] I avàros.

[26] Se Dante al fos stat furlàn al varèsia usàt sta espresiòn chì? Ma
si--coma no!

[27] Un bel puc di ironìa chì, a clamà "ìn" (inno) il gorgoleà di chej
puòrs disgrasiàs ca son chì soteràs tal fangu!

[28] A no è da surprindisi se chistu Flegiàs a l'era rabiòus. A lè chì
tal infièr, dopodùt, par vèjghi dat fòuc a un templi dal diu Apòl par
via ca ghi veva seduzùt una fìa. Ma nùja da fa: purtròp ogni tant a si
lu pàja cjar il plasèj di sfogàsi!

[29] La màri di Dante.

[30] La puàrta pì esterna dal infièr.

[31] A si capìs! La puarta dal infièr a è sempri spalancada.

[32] Tal sens ca va a anuncjà la muàrt eterna. Vandelli.

[33] A par clàr che Virgilio a si'a un puc impalidìd.

[34] Beatrìs, i crot.

[35] Proserpina, la fèmina di Pluto, il re dal'infièr. Vandelli.

[36] Parsè ca'l sarès trasformàt in "smalt" o clap.

[37] Un post visìn di Gerusalèm, 'nda cal vegnarà fat il judìsi final.
Vandelli.

[38] A momèns cussì a ven da pensà che Dìu ogni tant a l'era in vena
schersòza, sa si pensa al mòut surèal cal punìs zent coma Epicuro. "Ah
si?" a somèa cal vedi pensàt. "No ghi crodèvis che l'ànima a varès
paràt via a vivi dopo la vustra muàrt? Alòra eco chì chi vi la met la
vustra ànima, ta sta tomba ca vi restarà vièrta fin chisà cuant! Cussì
in varèis pì che asàj timp di necuàrzisi che la vustra anima ca jù a
para via a vivi--èncja se cun amòndi puc gust--mentri che la sù il
vustri cuàrp a si marsìs a la svèlta."

[39] Stu chi al sarès Cavalcante Cavalcante, un guelf, ca la veva
pensàda coma Epicuro--che la vita a èra par godi, e finida chè l'èra
finìt èncja il godi, parsè che dopo a no sarès stat pì nùja. A vèvin
razòn lòu a pensà che'l gòdi al sarès finìt al moment da la muàrt--
però no coma ca crodèvin lòu!

[40] Se moment dramatic e comovènt stu chì, cuant che Cavalcanti al
pensa che l'esità di Dante al vòu dìzi che so fì a lè muàrt èncja luj!

[41] Proserpina, o la luna. Vandelli.

[42] Beatrice.

[43] A pensàighila ben a no'èse stran che ta l'infièr, 'ndà ca son
doma àinimis--entitàs sensa cuàrp e, natural,  sensa nàs--a vèdin da
èsi poscj ca spùsin. Par cuj l'èse stu spusà se i danàs a no'an nàs da
nàsàlu? Dante però a si rindèva cont di chist e a la dotàt li ànimis
cu li facoltàs fisichis ca vèvin prima di murì. Di lì, ànimis, no si
la scjàmpa!

[44] Il cjel al odièa ogni ingjustisia.

[45] Diu, il pròsin, e se stès, coma ca è clar da li righis ca
seguìsin.

[46] A planzin par dut chel bendidìu ca'an malusàt e pierdùt.

[47] Caorsa (=Cahors)  a l'èra un post in Fransa consideràt coma un
nit di usuràjos.Vandelli.

[48] Chel di parentèla e di amicìsia.

[49] Ta la so Etica Eristotil al trata di che tre disposisiòns ca
partin al mal: la incontinènsa, la malìsia e la violensa.

[50] L'usùria a spèra doma tal ben da li ròbis di stu mont, sensa
riguàrt pa li ròbis da l'àltri mont. (Vandelli a si prufundìs un bel
puc ta stu argumìnt.)

[51] Il Minotauro stes, cal fa da vuardiàn ta stu post chì.

[52] Il Minotauro a si'a da jòdi coma sìmbul da la violènsa bestial.
Vandelli.

[53] Tesèo.

[54] Ariàna, l fia di Minos, ca ghi'a insegnat a Tesèo coma copà IL
Minotauro e scjampà dal labirint. Vandelli.

[55] Pèjs, fra l'altri, di cjàr e vuès, no coma chel da li ànimis
danàdis.

[56] Crist, che al moment da la so muàrt a lè zut a liberà tanti
ànimis dal Limbo. Il teremòt ca la causàt sta frana, coma ca ni
recuàrdin I comentatòus, a lè stat causàt tal moment précis che Crist
a lè stat copàt.

[57] La fèmina di Èrcul, che fra l'altri a'a causàt la muàrt dal so
omp, sensa intìndi di fa cussì--naturàl--propit cuant ca volèva che
Èrcul al tornàs a volèighi bèn. A mi a mi par che sta storiùta a'a da
li dimensions ca van ben pì a la lungja di chel càsu chi.

[58] I Centàurs.

[59] Èco, coma chi vèvi pensàt pi'n sù,  a son dòma i vìfs ca pòsin
mòvi robis coma li pièris.

[60] Beatrìs.

[61] Alesandro il Grant e Dionìsio  a vèvin reputasiòn di èsi tant
crudèj, e cussì l'èra Asolìn. (Vandelli.)

[62] "Prin" tal sens che al cognòs li circostànsis di che zona lì tant
mièj di Virgilio, che chì a si consìdera secont.

[63] Famòus làris di chej tìmps là.

[64] Cecina, un flumùt cal sbòcja subit sot di Livòrno; Cornet, una
sitadùta visìn di Civitavecjia.

[65] Ches dal musu di femina e il cuàrp di usièl. I cjàti amòndi
interesànt come che il mont imaginari di Dante a ghi da il stes valou
esistensiàl--tal sens di esìsti e basta, no tal sens da la filosofìa
esistensiàl moderna--a zent normal coma me (bè, forsi un puc pì normal
di me; dizìn, a zent coma comercjàns florentins o pisàns, zòvins ca no
pòsin tègnisi da busàsi--e forsi encja strucàsi e palpàsi--coma Pauli
e Francesca, soldàs, vèscuj e pàpis) e a figuris mitològichis coma li
Àrpis o coma i Cèntàuros, e via dizìnt. Il reàl e l'ireàl a si
cunfundin e a dovèntin un--coma ca susèit tal mòut di jòdi li ròbis
daj frutùs, fin che, par disgràsia so, a vègnin grancj e a si
necuàrzin che tantis di che ròbis ca ghi crodèvin cussì tant a no son
pì vèris. Basta pensà a l'usielùt!

[66] Cal sarès il ters ziròn.

[67] A no somèja di jòdi Dante cal bùta il cjaf in davòu e al ridusèa
cuant cal scrif righis coma chista?

[68] Chel cal sìga a lè Pier da la Vigna,  ca l'era segretàri di
Federìgo II. (Vandelli) Ta scju àrbuj chì, a propòsit, a son
intrapolàs i spirs di chej ca si son suicidàs.

[69] A la pierdùt la so salùt e a la fat fadìja a durmì.

[70] L'invìdia.

[71] Cul suicidàsi a la cometùt cuntra di se stes, ca si consideràva
just, un at ca no l'era just.

[72] Dante, coma visitatòu  ta l'infièr, a la tanta simpatìa pal gran
sufrì dal puòr Pieri; ma coma scritòu a no somèa ca ghi displàzi tant
di falu sufrì cussì tant.

[73] San Zuàn a l'era'l sant di Firense coma il San Zuàn di San Zuàn
di Cjasàrsa. Taj timps pagans, il protetòu di Firense a l'era Marte.
Vandelli al sugerìs che ai timps di Dante la statua di Marte, ca era
stada butàda tal Arno, a era encjamò viìibil visìn dal Punt Vecju.

[74] Che fata par impicjà la zent, no che altra fata par cjoj sù
ledàn.

[75] A mi par a mi che èncja pa la mentalitàt medieval chel acopiamìnt
di Jùst Divìn e da la so art pauròsa a la di èsi stat un paradòs
difìsil da acetà o risòlvi!

[76] Mèntri cal traversàva il desert da la Libia cun un esèrcit di
soldàs. Vandelli.

[77] Soldàs.

[78] Vulcàn stes.

[79] Il post là che Gjòve e i Gigàns a si li son sunàdis.

[80] Un lagùt di àga mineral ta li bàndis di Viterbo.

[81] Fra i grancj fluns dal infièr.

[82] L'abìs infernàl.

[83] A ju sàlva parsè che stu "fùn" o vapòu a la asài umiditàt par
distudà il fòuc cal ven jù dal alt.

[84] Stu chì al sarès Brunet Latìn, umanista, cal veva judàt Dante tal
so studià.

[85] Cioè, tant i Blancs che i Nèris a ti zaràn cuntra.

[86] Sens: Sa dipendarès da me, i sarèsis encjamò fra i vifs.

[87] Beatrice.

[88] Una da li so òperis pì grandis.

[89] Da chistu a si jòt che la mania di fa li corsis a va in davòu un
bel puc!

[90] Il "puòr paìs" al sarès Firense; "puòr" parsè che consideràt
coròt dai sodomìs ca ghi van incùntri a Dante.

[91] La so costànt lamentèla.

[92] Cussì a podèvin parà via a corusà mentri ca tabajàvin cun Dante.

[93] A cròdighi se cal dìs, a la dovùt vèj un tramàj di fèmina par
fàlu doventà omosesuàl.

[94] In altri peràulis, Dante al scomèt la fama daj so vèrs a la
veretàt di se cal sta par dìzi.

[95] Mangjòns & bevòns--èco l'idea che Dante al vèva daj todèscs tal
so timp. Ca sèdin stas pì bevòns daj fransèis? Daj taliàns? Ma!

[96] Par cussi dìzi. In realtàt la flamùta a èra 'na plòja di fòuc.

[97] Che ànimis ca partin bòrsis o blu o zalis o blancis a èrin dutis
di usuràjos cuant ca èrin encjamò vifs.

[98] No vi daj tuàrt: li nustri bisàtis a no'an sgrìnfis; ma cuj saja
maj se ca'an li bisàtis di la jù?

[99] I diàus, chej osteàs, ca si la gòdin a fa il so mistèj.

[100] Una fila a ni vegneva cuntra; un'altra a zeva, cun nu, in
diresions opòsta.

[101] Di Sant'Ànzul. I romans a vèvin da sta atèns tal cjaminà par via
di ducjus scju pelegrìns, ca zèvin o ca vegnèvin da San Pieri.

[102] I bolognèis a vèvin fàma di èsi rufiàns ta chej timps là.

[103] In àltri peràulis, al dìs che sa son tiràs, o tìrchios, a'è pal
fat stes ca son bolognèis; coma par dìzi che se par furtùna a fòsin
stas, dizìn, furlàns, al sarès stat dut un altri par di mànis.

[104] In tal sens di tirà li fèminis a simìnt.

[105] A si sberlàva besòla.

[106] A somèa clar che Dante a nol vèva sèmpri una buna impression daj
prèdis.

[107] Èncja chistu, bàbiu dal parlà e di fa zi sù di zìrus li fèminis,
a lè zut a finìla chì, dut smerdajàt.

[108] Secònt Vandelli, un màgu da la Samaria cal volèva crompà da San
Pieri e da San Zuan la facoltàt di podej comunicàghi ai batezàs il
Sant Spirìt.

[109] Purtròp Dante a no si riferìs a chel di Cjasàrsa, ma al
batistèri di Firènse.

[110] Si volìn zi propit a la fìna, "il piè" chì a lè da lèzilu coma
l'insièmit dai piè.

[111] Somèa che i fiorentìns a vèdin di tant in tant gjustisiàt daj
asasìns ta che manièra lì: fat un bus, a metèvin dentri il condanàt
cul cjaf in ju. Apèna ca implenìvin il bus, l'asasìn al morèva
sofogàt. (Jò chi soj claustrofòbic, i sarès di sigùr doventàt màt
prima ca tiràsin jù la prima palàda di cjera!)

[112] La Glìsia, che Bonifasi VIII a la trufàt paj bès. (Vandelli.)

[113] Un daj Orsìns.

[114] L'èse tant cambiàt il mont daj timps di Dante in ca?

[115] La Glìsia di Roma, che secònt Dante ta che righis chì a no èra
la "Santa Romana Chiesa" tal sens vero dal'espresiòn.

[116] L'imperatòu Costantìn che, riconosìnt Silvestri coma papa,
secont Dante a no la fat propit chel gran chè di ben.

[117] Una lesion amòndi dura, chista, par Dante--e, i crot, par
cualsìasi altri--di imparà.

[118] Tipico di Dante di descrivi punisiòns adeguàdis a la colpa daj
danàs. In ta stu càsu, danàs coma Anfiarèl, che in vita a volèvin
induvinà se ca èra in davànt, o ca vèva da vignì, adès a son costrès,
par sempri, a cjaminà cul cjaf stuàrt cal pol jòdi doma in davòu. In
cuànt al Creatòu stes--chel imaginàt da Dante, si no altri--a ven da
pensà cal vèdi vut cualchi bièl moment di sodisfasiòn, cu na schersosa
sprusada chì e lì di birichinàdis ca'an un puc dal malisiòus, a cjatà
fòu scju tìpos di punisiòn. A mi ven a mins chel gust ca ghi cjàpin i
frus cuant ca ghi gjàvin na àla a una mòscja  par jòdi coma ca farà a
svualà cun un'àla e basta.

[119] Sicòma ca son stravoltàs, a'an la pànsa par davòu e il cul par
davànt.

[120] L'Enèide stèsa.

[121] Secònt Vandelli, ta li màcis da la luna la zent a jodèva Caìn
cal alsàva na forcjàda di spìnis.

[122] Tìpos di vèlis.

[123] A vegnarès da pensà che i diàus a lu lodarèsin par vèj fat li so
malagràsis; invènsi a si godin a castigàlu--e a punìlu cu la stèsa
fantasia chi vin za altri voltis notàt!

[124] Malacoda a si riferìs al teremòt susedùt il Vìnars Sant dal àn
34] cuant che Crist a lè stat crucifìs--teremòt ca la causàt li
ruvìnis descrìtis chì.

[125] Malacoda a lè un diàu, e Dante e Virgilio a varèsin puc da
fidàsi di luj, no?

[126] Saràn diàus dal Infièr, indulà ca si varès doma da sufrì, però
a'an i so divertimìns encja lòu!

[127] A èsi imbrojòns ta sta vita a si va a finìla cussì ta che altra,
purtrop. Ma com'a fàja sta bolgja a tègniu ducjus? A no vègnia da vèj
dòu par Barbarìsa e chej altris puòrs diàus par dut chel grant lavòru
cha ghi tòcja fa?

[128] Taliàn.

[129] Dopo vèighi cjolt i so bes a ju'a lasìs zì libars sensa atègnisi
al puntìndai regolamìns.

[130] Èco, coma ch'i'ai dita un puc in su, a lè il màsa lavorà ca ju
fa èsi maleducàs l'un cunl'àltri, scju puarès di diàus.

[131] Cagnàs a si rint cont di cuant scàltri ca lè Cjàmpul, il danàt,
ma a la fin al ven imbrojàt encja luj, coma'l rest daj Malbràncs. A no
vègnia da vèj rispièt par un imbrojòn coma Cjàmpul, cal rìva a imbrojà
parfìn i diàus?

[132] Dante a ju met in ridìcul scju diàus, però no sensa cualchi
frigùja di simpatìa.

[133] Da no cunfùndi cun chel tìpo di cjàsa indulà ca si mangja e bèif
e si durmìs.

[134] Se ben che stu paragòn al mostra cuant  afièt ca là Virgilio par
Dante!

[135] Puòrs Malbràncs. Il so malfà a lè limitàt encja ta stu mòut chì!

[136] Pa la razòn spiegàda tal vèrs 64.

[137] A è tìpic da la zent ipòcrita di volèj lùzi dal di fòu.

[138] Un post a Firense.

[139] Chel ca la condanàt Crist. Una condàna ca ghi a fat tant dàn ai
Ebreos.

[140] Causàt dal teremòt susedùt cuant ca lè muàrt il Signòu.

[141] A si riferìs a Malacoda, chi vin za vut il plazèj di cognòsi.

[142] Tìpos di madras che, secònt i antics a si cjatàvin in tal Nord
Africa.

[143] Una pièra verda cun puntìns ros che secònt i antics a podèva
combàti i velèns daj sarpìns.

[144] Par cuant terificàntis ca sèdin, scènis cussì a si adatarèsin
propit ben al rìndilis visìvis cu la tecnologìa eletronica chi vin
vuèj!

[145] Parsè che Dante stes a l'era un daj Blancs.

[146] Coma Vani Fus.

[147] I Centàuros. La mandria minsonàda subit sot a è che ca ghi vèva
robàt a Èrcul. La so furbìsia, tal tirà li bestis pa la coda di mòut
che Èrcul a no si necuarzès di cuj cal vèva fat il furt, a ghi'a zovàt
puc, parsè che in ultin Èrcul a ghi'a dat 'na bjèla bastonàda e mandàt
a finìla ta chel post chì.

[148] Par copàlu.

[149] Sta sòrta di "morphing" a'è abastànsa comùn tal dì di vuèj, cun
chej trucs ca si pòsin fa cul computer; ma taj timps in davòu a'a
dovùt someà cualchicjùsa di propit sureàl!

[150] Chel falsàt di Gjani Schìchi ca la ispiràt Puccini?

[151] Chèco Cavalcante. Gaville a l'èra un cjascjèl visìn di Firense.

[152] Dante in clara vèna sarcastica. A somèa paradosàl, però a è
sens'àltri veretàt che tanti voltis (forsi sempri) i pì grancj'
critics di na sitàt, di na nasiòn o di na organizasiòn a son chej che
pì a ghi vòlin ben a la sitàt o a la nasiòn o a la organizasiòn. A è
di fàt che par via dal so grant amòu  par Firense che Dante a si rint
cussì tant cont di ogni pisula pecja ca'a la sitàt che luj al vorès ca
fos perfèta. A lè chistu cal spièga l'indignasiòn che Dante al mostra
ta scju vèrs chì.

[153] Dante, chì, al fa un pronòstic che Firense a sta zint incùntra a
malòris sèriis.

[154] Ognùn cal vèdi maj jodùt coma che una gjalìna a protès i so
pitinùs al sa ben se chi vuèj dìzi.

[155] Al vòu frenà il so inzèn parsè ca la belzà jodùt pì voltis coma
ca lè stat abusàt da altra zent scàltra, e cun cualis conseguènsis.

[156] Entòcli e il fràdi a èrin fìs di Èdipo e di Jocàsta. Pa na
maledisiòn ca ghi  èra stada fata dal pàri, i fradis si'an copàt l'un
l'àltri e son dopo stat brusàs insièmit.

[157] Tennyson a la da èsi stat un bel puc ispiràt da che rìghis chì
cuant ca la scrit il so Ulysses:

      . . .My mariners
      . . .you and I are old;
    Old age hath yet his honour and his toil;
    Death closes all: but something ere the end,
    Some work of noble note, may yet be done,
    Not unbecoming men that strove with Gods. . .

[158] Chè che Dante al zarà a usà coma localitàt pal so Purgatòri.

[159] A è da notà chì la rasegnasiòn stòica di Ulìs.

[160] Stu toru di ram, regalàt da un grèc a un siciliàn, al vegnèva
usàt par copà zent ca ghi vegnèva sieràda dentri. Na volta dentri i
puòrs condanàs a vegnèvin brustulàs vifs; e mentri ca si brustulàvin,
il so sigà al someàva il rugnà da toru stes. Il prin a vignì cussì
copàt dal siciliàn a lè stat propit chel ca ghi vèva fat il regal.
Chista storiuta a è stada contàda da Ovidio taj timps in davòu. A è
clar che la manièra rafinàda cu la cual i mafiòus siciliàns a tràtin i
so clièns a'a radìs amòndi fòndis. La storiuta a ni fa pur recuardà
che Dante a no l'era l'unic a vèj na imaginasiòn cussì ben cultivàda
in tal pensà sù pènis di turtùra e di muàrt ca ni cativèin cu la so
originalitàt. Però un'àltri smorgasbord coma che tal Infièr indulà a
si vàja a cjatàlu!

[161] Espresiòn lombarda, modificada un puc da che usàda da Dante.

[162] Forlì, sitàt ghibelìna, ca vèva resistùt ai atàcs da li fuàrsis
fransèsis e guèlfis mandadis dal papa. Par vèj na idea pì buna da li
condisiòns polìtichis e socjàls da la Romagna descrìtis da Dante ta
che righis chì, i sugerìs Vandelli.

[163] Chel cal parla a lè Guido da Montefeltro.

[164] Il papa Bonifàs VIII.

[165] Tal Infièr, par vèjghi dat chej consèjs lì al Papa--consèjs
ca'an sens'altri pì dal Machiavèlic che dal Francescàn.

[166] Il puòr Guido al ven èncja cjòlt in zìru da stu "razonadòu" di
diàu!

[167] Bràs mutilàs o gjàmbis mutilàdis.

[168] No stìn lamentàsi di chistu parlà sclèt. Za sin stas metùs in
guàrdia tal vèrs 21.

[169] Cussì Dante al punìs  scismàtics (o almàncu cussì al descrìf la
so punisiòn). Punisiòn jùsta sa si pensa a li divisiòns che lòu stes a
causàvin. Ma Maomèt a l èria propit scismatic? O a rèstia sta chì na
roba discutìbil?

[170] Se sti punisiòns a son espresiòn da la gjustìsia divina, Dante a
la da vèj ben jodùt che stu tipo di gjustìsia a nol' èra, dopodùt,
cussì tant diferènt  da la gjustìsia pagana; basta pensà al mòut che
Gjove al veva punìt Prometèo. Si no altri Dante e i pagàns a vèvin
chistu in comùn: una granda fantasìa!

[171] Sti peràulis a seguìsin chès ca finìsin il vèrs 55.

[172] Argolica = greca.

[173] Forsi a è pì fàsil capì stu'nduvinèl sa si lu pènsa cussì: A è
pusìbul cjatàighi il màni a li ròbis ca son stàdis fatis.

[174] Amòndi comprensìbil!

[175] In tal sens che il cuàrp al parta il cjàf coma lampiòn.

[176] Cioè, sensa ingàns.

[177] Tant Bertran che Achitofèl a'an consiliàt fiis a zi cuntra i so
pàris.

[178] Tal sens che il patimìnt a ghi'è spièli a la colpa ca lu a
causàt.

[179] A somèa da sta storia di Gèri dal Bièl ca fos stat un òbligu ta
na famèa di vendicà la muàrt di un parìnt. (Plus sa change.... Il mont
al cambia amondi puc cul zì daj sècuj, no èse vera? Basta pensà  no a
certi usànsis Sicilianis dal dì di vuèj, tegnùdis a gàla si no àltri
taj cìnes, ma a la reasiòn daj parìncj' da li vìtimis di Tim McVeigh
cuant ca lè stat gjustisiàt l'àltra dì.) Ta stu càsu, Dante al sarès
un daj parìncj' ca varèsin dovùt vendicà Gèri. Il fat che chistu a no
l'era encjamò susedùt al spièga la reasiòn indignàda dal danàt e il
sintimìnt di colpa di Dante stes.

[180] L'isulùta di Egina a vèva cjapàt il nòn da na na bièla fiòla dal
stes nòn ca si vèva lasàt amà da Gjove--che pa li fantasìnis al vèva
un vùli (èncja ducju doj) sempri vièrt. Gjuno, ta na reasiòn ca'a un
bel puc dal'archetìpic, a si'a cussì rabiàt cul so omp ca'a mandàt la
peste ta l'isulùta ca'a copàt òmis e bestis. (Cussì a còntin i poès ca
còntin sempri li veretàs.)

[181] No vègnia vòja di gratàsi cuant ca si lèsin sti rìghis?

[182] . . .chi ti ti spèlis.

[183] Taliàns, tant par no dismintiàsi.

[184] Bisùgna pur riconòsi che la gran part di scju danàs a si rìndin
cont che la so punisiòn a è stada jùsta.

[185] Plus sa change. . .!

[186] Tal sens ca l'era bon da imità altra zent.

[187] Par opera di Gjunòn ta un daj tancju momèns di rabia cuntra'l so
òmp, se òmp si pol clamàlu.

[188] La so frùta.

[189] Cuant dolòu incontenìbil da la puòra màri ca rint chist'imàgin!

[190] Il dì di vuèj a si sint tant parlà di pàris ca abùsin i so frùs;
maj, chi savèdi jò, di frùs ca abusing il pàri. A'è da notà, però, il
falsificà che chì a la l'atensiòn di Dante almàncu altritànt da la
relasiòn incestuàl.

[191] Ca sarès la mula di Buòso, che Schìchi al impersonèa par
otègnila. Ta l'òpera di Puccini sta impersonificasion a è fàta in tal
mòut divertènt ca si sa!

[192] A no'è sens'àltri la prima volta che la "dura gjustìsia" a cjòj
"ocasion" da la colpa dal danàt par ministràighi la pèna jùsta.

[193] Ca sarèsin i "florìns di òru," che ta na banda a mostrin la mùsa
di San Zuàn Batìsta. (Chi mi recuàrdi jò, an d'era amòndi pùs di chej
florìns chì a San Zuàn di Cjasàrsa. A si jòt propit che San Zuan, il
sant protetòu dal paìs, a la tegnùt scju florìns lontàn di San Zuan
par mantègni la zent dal paìs pura, lontàna da che tentasiòns ca
varèsin podùt coròmpila coma ca ghi steva susedìnt a la granda a
Firense. Ta chej dìs chì, però, a par che il sant protetòu al sèdi zut
in vacansa. . .)

[194] Al preferirès jòdiu chì fra i danàs che sodisfà la so gran sèit.

[195] Sta femina a vèva tentàt invàn di sedùsi Bepi, il fi di Gjacob;
cuant che luj lè scjampàt via, ic a lu'a acusàt di vèila violentàda.
Cussì a somèa.

[196] Chel ca la persuadùt i Trojàns a lasà entrà il cjavàl in ta la
sitàt.

[197] An dè ogni tant tal Infièr momèns amòndi comics!

[198] A lè un puc màsa sèriu, Virgilio, no pària?

[199] Parsè che cul prin colp a ferìs e cul secònt a vuarìs.

[200] Specje di fàsa ca ghi plàta la part bàsa dal cuàrp.

[201] Una tòr di Bologna.

[202] La pòura di chel ca no si sa, che di nòt di solit a si la sint
di pì.

[203] Li Mùsis.

[204] Montagnis, tant l'una che l'altra.

[205] Scju danàs a son coma tocs di glas.

[206] Scju fiòj, ca èrin fràdis ca si volèvin puc ben, a si son copàs
l'un l'altri.

[207] Encja chistu, che di fat a l'era Tosc, par otègni na ereditàt a
la copàt, e par vej copàt a ghi'an dopo encja a luj tajàt il cjaf. Un
roba a è sigùra: Firense e paìs visìns di Firense taj timps di Dante a
èrin poscj' indulà ca si varès fat fadìja a anojàsi!

[208] Chel cal sta mangjànt tal cjàf da l'àltri a lè il Conte Ugolìn,
dal cual Dante al parlarà tal pròsin cjànt.

[209] L'Infièr a la tancju momèns comics e dramàtics e comovìns, ma
episòdis pì comovìns di chel dal Cont Ugolìn a non dè.

[210] L'Arcivèscul Rugèri.

[211] E invènsi un puc di mistèri al resta. Ta chel post dal'infièr
chì a son metùs chej ca son colpèvuj di vèj tradìt altra zent par
razòns politichis. Cun dut il contà dal Cont Ugolìn, a no si riva maj
a savèj cun precision di cual tradimìnt ca son stas colpèvuj Rugèri e
il stes Ugolìn. No'mpuàrta, però; che chì se ca conta a è la relasiòn
fra Ugolìn e i fiòj, e la disperasiòn di Ugolìn.

[212] Che tòr indulà ca èrin imprisonàs Ugolìn e I fiòj.

[213] A ghi vèva dat un presentimìnt di se ca vèva da capitàghi.

[214] Sta trasformasiòn da lupo e lupus a pàri e fiòj a susèit spes
taj suns.

[215] Atropòs a sarès chè ca sepàra l'ànima dal cuàrp e in tal casu di
Tolomèa--cal sarès chel post chì-- a manda l'ànima tal'infièr mentri
che il cuàrp a lè encjamò in vita.

[216] Ma, no sàj; ma se Dante a la met propit ta che manièra paradosàl
lì, alòra. . .

[217] An sparègna pùs, Dante, a no èse vèra? Prin chej di Pisa; adès i
genovèis!. . .

[218] La naf da re a ven fòu dal'infièr.

[219] Lusìfar stes.

[220] A mi ven in mins chel paesàn che, tancju àjs fa, dopo cualchi àn
in Canada a lo l'era stat bon di imparà l'inglèis e tal fratìmp al
veva dismintiàt il so italiàn. Casu cal merita cualchi lagrima. A èria
colpa so? Jò i dizarès di no. I disarès pitòst che la colpa a era di
chej che ta na maniera o ta n'altra a costrinzèvin cussì tancju
italiàns a lasà l'Italia ta chej dis la. Cuj saja ta cuala bolgja che
Dante al varès metùt chej responsàbij lì? Ma forsi chì a è mièj usà un
paragòn un puc pì lizerùt, coma che di un flòu tajàt par mèti ta un
vàs, che, sa si pensa, a no lè ne vif ne muàrt. (Èco, i'ai usàt chel
puc di inzèn chi'ai, coma che Dante al volèva chi fès.)

[221] I studiòus di Dante a pensin che i tre cjàfs di Lusìfar, e i so
tre colòus, a simbolègin chistu o chel; par esèmpli, il colòu zal
l'impotènsa; chel nèri l'ignorànsa; e cussì via dizìnt. (Se cussì a è,
alòra Dante a lè zut a rafigurà l'ignorànsa cuj nèris dal'Ètiòpia. Il
chè taj timps di Dante a sarès zut, encja encja; ma se Dante al ves
apèna scrit la Comèdia, chi sà cuànti critichis via e-mail cal varès
risevùt daj vuardiàns da la coretèsa politica!) Fra li interpretasiòns
chi'ai lezùt, una mi par jùsta: che i tre cjàfa di Lusifar a sèdin

[una sorta di parodìa da la Trinitàt di Diu stes.
[222] Na stranèsa: ta l'imaginasiòn popolàr il còu dal'infièr, coma
cal sarès Còcit, al varès di èsi plen di fòuc e flàmis; invènsi chì a
è dut glas e frèit. Ma i no vuèj vignì stracapìt; a sarès puc gust da
zì tant ta l'ùn che ta l'àltri.

[223] A è clar che Lusìfar stes a la amòndi puc gust di èsi chì. Puc
da surprìndisi, sa si pensa a chel post glorious cal veva lasàt, da
sèmo, par vignì chì.

[224] Èncja sa lu met tal pì profònt dal'infièr, Dante al riconòs la
grandèsa dal'omp, cul so tàzi ta stu momènt di sufrì inimaginàbil.

[225] Ta stu punt Virgilio, cun Dante intòr, al tàca a zi in sù. A
intìva che il post lì ca tàchin li gjàmbis dal diàu a lè il centro da
la cjera (chi sà se cal disarès Freud di chista coincidènsa?); si chè
di lì in davànt li gjàmbis dal diàu, e di conseguènsa Virgilio e Dante
stes, a puntin in sù, vièrs chel'altri emisfèri.

[226] Chistu al sarès l'emisfèri tal miès dal cual a lè Gjerusalèm.

[227] Il post pì al centro di Còcit.

[228] Par gravitàt, dut a ven atiràt dal centro da la cjera. Dante a
la incjastràt Lusìfar propit u chì coma par dìzi che ducjus tal mont a
son, par natura, atiràs dal mal. Di conseguènsa, il volèj liberàsi dal
mal a richièit un sfuàrs ca no lè natural, un sfuàrs ca la da zì
cuntra natura.









***END OF THE PROJECT GUTENBERG EBOOK LA DIVINA COMèDIA: INFIèR***
